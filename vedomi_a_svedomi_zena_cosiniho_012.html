<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Historie jedné obchodní společnosti">
    <meta name="apple-mobile-web-app-capable" content="yes">
    <title>Historie jedné obchodní společnosti</title>
    <link rel="stylesheet" href="./style/style.min.css" media="screen" integrity="sha256-1cpg/RYkJEcZJuKsZ8cbs3M2r9kOplEXHcv5iqCbmLE=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Italo Svevo: Vědomí a svědomí Zena Cosiniho">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vědomí a svědomí Zena Cosiniho">
    <meta property="og:title" content="Vědomí a svědomí Zena Cosiniho">
    <meta property="og:type" content="book">
    <meta property="og:book:author" content="Italo Svevo">
    <meta property="twitter:title" content="Italo Svevo: Vědomí a svědomí Zena Cosiniho">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./vedomi_a_svedomi_zena_cosiniho_011.html">
    <link rel="next" href="./vedomi_a_svedomi_zena_cosiniho_013.html">
    <meta name="nb-order" content="8">
    <link rel="self" href="vedomi_a_svedomi_zena_cosiniho_012.html">
    <meta name="nb-identifier" content="svevo-vedomi-a-svedomi-zena-cosiniho-7605fab">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="40192" data-nb-chars="232130">
    <nav role="doc-toc">
      <ul class="plain section">
        <li><a href="vedomi_a_svedomi_zena_cosiniho_005.html">Věnování</a></li>
        <li><a href="vedomi_a_svedomi_zena_cosiniho_006.html">Předmluva</a></li>
        <li><a href="vedomi_a_svedomi_zena_cosiniho_007.html">Úvod</a></li>
        <li><a href="vedomi_a_svedomi_zena_cosiniho_008.html">Kouření</a></li>
        <li><a href="vedomi_a_svedomi_zena_cosiniho_009.html">Otcova smrt</a></li>
        <li><a href="vedomi_a_svedomi_zena_cosiniho_010.html">Historie mého manželství</a></li>
        <li><a href="vedomi_a_svedomi_zena_cosiniho_011.html">Manželka a milenka</a></li>
        <li><a href="vedomi_a_svedomi_zena_cosiniho_012.html">Historie jedné obchodní společnosti</a></li>
        <li><a href="vedomi_a_svedomi_zena_cosiniho_013.html">Psychoanalýza</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vedomi_a_svedomi_zena_cosiniho_011.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="35"><span class="idea" data-nb-ref-number="1" id="idea1" data-nb-words="4" data-nb-chars="35">Historie jedné obchodní společnosti</span></h1>
        <section>
          <p class="chunk" data-nb-ref-number="2" data-nb-words="105" data-nb-chars="594"><span class="idea" data-nb-ref-number="2" id="idea2" data-nb-words="105" data-nb-chars="594">To&nbsp;Guido chtěl, abych byl u&nbsp;něho v&nbsp;jeho novém obchodním podniku. Já&nbsp;sice hynul touhou se&nbsp;ho&nbsp;účastnit, ale jsem si&nbsp;jist, že&nbsp;jsem mu&nbsp;své přání nikdy ani nenaznačil. Pochopitelně, v&nbsp;mé nečinnosti se&nbsp;mi&nbsp;návrh na&nbsp;takovou spolupráci s&nbsp;přítelem zamlouval. Ale bylo v&nbsp;tom ještě něco jiného. Pořád jsem se&nbsp;nevzdával naděje, že&nbsp;se&nbsp;mi&nbsp;podaří stát se&nbsp;dobrým obchodníkem, a&nbsp;připadalo mi&nbsp;snazší postupovat tím způsobem, že&nbsp;budu učit Guida, místo abych se&nbsp;sám učil u&nbsp;Oliviho. Na&nbsp;světě je&nbsp;tolik lidí, kteří se&nbsp;učí tím, že&nbsp;poslouchají jenom sami sebe, nebo se&nbsp;přinejmenším neumějí učit tím, že&nbsp;poslouchají jiné.</span></p>
          <p class="chunk" data-nb-ref-number="3" data-nb-words="74" data-nb-chars="420"><span class="idea" data-nb-ref-number="3" id="idea3" data-nb-words="74" data-nb-chars="420">Měl jsem o&nbsp;tuto spolupráci zájem ještě z&nbsp;dalších důvodů. Chtěl jsem být Guidovi užitečný! Předně jsem ho&nbsp;měl rád, a&nbsp;třebaže by&nbsp;byl rád vypadal silný a&nbsp;jistý, připadalo mi, že&nbsp;je&nbsp;bezbranný a&nbsp;potřebuje ochranu, kterou jsem mu&nbsp;chtěl ochotně poskytnout. Kromě toho se&nbsp;mi&nbsp;zdálo, a&nbsp;to nejen kvůli Augustě, ale i&nbsp;vzhledem k&nbsp;vlastnímu svědomí, že&nbsp;čím se&nbsp;víc upínám ke&nbsp;Guidovi, tím zřetelnější je&nbsp;moje naprostá lhostejnost k&nbsp;Adě.</span></p>
          <p class="chunk" data-nb-ref-number="4" data-nb-words="49" data-nb-chars="259"><span class="idea" data-nb-ref-number="4" id="idea4" data-nb-words="49" data-nb-chars="259">Krátce a&nbsp;dobře, čekal jsem jen na&nbsp;Guidovo slovo, abych se&nbsp;mu&nbsp;dal k&nbsp;dispozici, a&nbsp;to slovo nepřišlo dřív jen proto, že&nbsp;si&nbsp;Guido nemyslel, že&nbsp;bych mohl mít takový zájem o&nbsp;obchod, zvláště když jsem o&nbsp;tom, co&nbsp;se&nbsp;mi&nbsp;nabízelo ve&nbsp;vlastním podniku, nechtěl ani slyšet.</span></p>
          <p class="chunk" data-nb-ref-number="5" data-nb-words="4" data-nb-chars="20"><span class="idea" data-nb-ref-number="5" id="idea5" data-nb-words="4" data-nb-chars="20">Jednoho dne mi&nbsp;řekl:</span></p>
          <p class="chunk" data-nb-ref-number="6" data-nb-words="67" data-nb-chars="432"><span class="idea" data-nb-ref-number="6" id="idea6" data-nb-words="67" data-nb-chars="432">„Vychodil jsem obchodní akademii, ale přece jen mi&nbsp;dělá starost, jak zvládnu všecky ty&nbsp;detaily, na&nbsp;kterých závisí zdárný chod takového obchodního podniku. Je&nbsp;sice pravda, že&nbsp;obchodník nemusí nic vědět, protože když potřebuje bilanci, zavolá si&nbsp;bilancistu, když potřebuje zákony, pošle si&nbsp;pro advokáta, a&nbsp;pokud jde o&nbsp;účetnictví, obrátí se&nbsp;na&nbsp;účetního. Ale muset svěřit své účetnictví hned na&nbsp;začátku někomu cizímu, to&nbsp;je&nbsp;nepříjemné.“</span></p>
          <p class="chunk" data-nb-ref-number="7" data-nb-words="43" data-nb-chars="242"><span class="idea" data-nb-ref-number="7" id="idea7" data-nb-words="43" data-nb-chars="242">To&nbsp;byla jeho první narážka na&nbsp;záměr vzít mě&nbsp;k&nbsp;sobě. Po&nbsp;pravdě řečeno jsem v&nbsp;účetnictví neměl žádnou praxi kromě těch pár měsíců, kdy jsem vedl hlavní knihu pro Oliviho, ale byl jsem nepochybně jediný účetní, který nebyl pro Guida někým cizím.</span></p>
          <p class="chunk" data-nb-ref-number="8" data-nb-words="33" data-nb-chars="202"><span class="idea" data-nb-ref-number="8" id="idea8" data-nb-words="33" data-nb-chars="202">Poprvé se&nbsp;o&nbsp;možnosti naší spolupráce jasně mluvilo, když si&nbsp;šel vybírat pro kancelář nábytek. Objednal s&nbsp;naprostou samozřejmostí do&nbsp;pracovny ředitele dva psací stoly. Zarděl jsem se&nbsp;a&nbsp;zeptal jsem se&nbsp;ho:</span></p>
          <p class="chunk" data-nb-ref-number="9" data-nb-words="2" data-nb-chars="11"><span class="idea" data-nb-ref-number="9" id="idea9" data-nb-words="2" data-nb-chars="11">„Proč dva?“</span></p>
          <p class="chunk" data-nb-ref-number="10" data-nb-words="1" data-nb-chars="10"><span class="idea" data-nb-ref-number="10" id="idea10" data-nb-words="1" data-nb-chars="10">Odpověděl:</span></p>
          <p class="chunk" data-nb-ref-number="11" data-nb-words="5" data-nb-chars="24"><span class="idea" data-nb-ref-number="11" id="idea11" data-nb-words="5" data-nb-chars="24">„Ten druhý je&nbsp;pro tebe.“</span></p>
          <p class="chunk" data-nb-ref-number="12" data-nb-words="87" data-nb-chars="507"><span class="idea" data-nb-ref-number="12" id="idea12" data-nb-words="87" data-nb-chars="507">Pocítil jsem k&nbsp;němu takovou vděčnost, že&nbsp;bych ho&nbsp;byl políbil. Když jsme vyšli z&nbsp;obchodu, Guido mi&nbsp;začal poněkud rozpačitě vysvětlovat, že&nbsp;zatím na&nbsp;tom není tak, aby mi&nbsp;ve&nbsp;svém obchodním podniku mohl nabídnout nějaké postavení. Dával mi&nbsp;to&nbsp;místo ve&nbsp;své kanceláři k&nbsp;dispozici jedině proto, abych tam mohl zajít a&nbsp;dělat mu&nbsp;společnost, kdykoli se&nbsp;mi&nbsp;zlíbí. Nechtěl mě&nbsp;k&nbsp;ničemu zavazovat a&nbsp;sám si&nbsp;taky ponechával volnou ruku. Kdyby jeho obchod začal prosperovat, nabídl by&nbsp;mi&nbsp;ve&nbsp;svém podniku místo v&nbsp;ředitelství.</span></p>
          <p class="chunk" data-nb-ref-number="13" data-nb-words="113" data-nb-chars="630"><span class="idea" data-nb-ref-number="13" id="idea13" data-nb-words="113" data-nb-chars="630">Když mluvil o&nbsp;svém obchodě, jeho krásná snědá tvář zvážněla. Všechny ty&nbsp;podniky, do&nbsp;kterých se&nbsp;chtěl pustit, měl zřejmě promyšlené. Díval se&nbsp;přes mou hlavu do&nbsp;dálky a&nbsp;já uvěřil vážnosti jeho úvah do&nbsp;té&nbsp;míry, že&nbsp;jsem se&nbsp;tam začal dívat taky a&nbsp;viděl to&nbsp;co&nbsp;on, to&nbsp;znamená podniky, které mu&nbsp;měly vynést velké jmění. Nechtěl se&nbsp;pustit ani cestou, kterou šel s&nbsp;takovým úspěchem náš tchán, ani tou skromnou a&nbsp;bezpečnou stezkou, kterou se&nbsp;dal Olivi. To&nbsp;všechno byli pro něho obchodníci ze&nbsp;staré školy. Bylo třeba razit zcela novou cestu a&nbsp;Guido by&nbsp;byl rád, kdybych s&nbsp;ním spolupracoval, protože se&nbsp;domníval, že&nbsp;mě&nbsp;ještě ti&nbsp;staří nezkazili.</span></p>
          <p class="chunk" data-nb-ref-number="14" data-nb-words="98" data-nb-chars="543"><span class="idea" data-nb-ref-number="14" id="idea14" data-nb-words="98" data-nb-chars="543">Podle mne to&nbsp;bylo všechno pravda. Zaznamenal jsem svůj první obchodní úspěch a&nbsp;zarděl jsem se&nbsp;radostí podruhé. Proto a&nbsp;z&nbsp;vděčnosti, že&nbsp;si&nbsp;mě&nbsp;tak cenil, jsem pracoval s&nbsp;ním a&nbsp;pro něho tu&nbsp;s&nbsp;větším, tu&nbsp;s&nbsp;menším úsilím dobré dva roky bez jakékoli odměny kromě slávy, že&nbsp;mám místo v&nbsp;kanceláři ředitele. Byla to&nbsp;dosud nepochybně nejdelší doba, co&nbsp;jsem se&nbsp;věnoval jedné a&nbsp;téže práci. Nemůžu-li se&nbsp;tím chlubit, pak jen proto, že&nbsp;tato moje činnost nepřinesla ani mně, ani Guidovi žádné ovoce, a&nbsp;obchod, jak každý ví, se&nbsp;dá&nbsp;posuzovat jen podle výsledků.</span></p>
          <p class="chunk" data-nb-ref-number="15" data-nb-words="99" data-nb-chars="577"><span class="idea" data-nb-ref-number="15" id="idea15" data-nb-words="99" data-nb-chars="577">Moje víra, že&nbsp;se&nbsp;účastním velkého obchodního podnikání, trvala asi tak čtvrt roku, tedy po&nbsp;dobu, které bylo třeba k&nbsp;založení firmy. Pochopil jsem, že&nbsp;budu muset nejen vyřizovat takové věci, jako je&nbsp;korespondence a&nbsp;účetnictví, nýbrž taky dohlížet na&nbsp;obchodní záležitosti. Guido si&nbsp;ovšem uchoval i&nbsp;nadále nade mnou velkou převahu, tak velkou, že&nbsp;mě&nbsp;mohl dokonce přivést na&nbsp;mizinu, a&nbsp;zabránila mu&nbsp;v&nbsp;tom jedině moje štěstěna. Stačilo, aby pokývl, a&nbsp;už jsem k&nbsp;němu běžel. Vzbuzuje to&nbsp;můj úžas ještě teď, kdy to&nbsp;píšu, ačkoli jsem o&nbsp;tom měl kdy přemýšlet celá další léta svého života.</span></p>
          <p class="chunk" data-nb-ref-number="16" data-nb-words="176" data-nb-chars="995"><span class="idea" data-nb-ref-number="16" id="idea16" data-nb-words="176" data-nb-chars="995">A&nbsp;píšu o&nbsp;těch dvou letech taky proto, že&nbsp;mi&nbsp;moje upnutí na&nbsp;Guida připadá jako jasný projev mé&nbsp;nemoci. Co&nbsp;to&nbsp;mělo za&nbsp;smysl upínat se&nbsp;na&nbsp;něho, abych se&nbsp;naučil obchodovat ve&nbsp;velkém, a&nbsp;pak s&nbsp;ním zůstat, abych ho&nbsp;učil obchodovat v&nbsp;malém? Co&nbsp;to&nbsp;mělo za&nbsp;smysl cítit se&nbsp;v&nbsp;takové situaci dobře jen proto, že&nbsp;se&nbsp;mi&nbsp;zdálo, že&nbsp;moje velké přátelství ke&nbsp;Guidovi znamená velkou lhostejnost k&nbsp;Adě. Kdo to&nbsp;všechno na&nbsp;mně chtěl? Copak nestačila k&nbsp;důkazu naší vzájemné lhostejnosti existence všech těch mrňousů, které jsme vytrvale přiváděli na&nbsp;svět? Ne&nbsp;že&nbsp;bych neměl Guida rád, ale kdyby to&nbsp;záleželo jen na&nbsp;mně, určitě bych si&nbsp;ho&nbsp;za&nbsp;přítele nevybral. Viděl jsem jeho chyby vždycky tak jasně, že&nbsp;mě&nbsp;jeho myšlení často dráždilo, pokud mě&nbsp;právě nedojalo nějakým projevem slabosti. Jakou dobu jsem mu&nbsp;obětoval svou svobodu a&nbsp;nechal se&nbsp;jím zavlékat do&nbsp;nejodpornějších situací jen proto, abych mu&nbsp;pomohl! Byl to&nbsp;naprosto jasný a&nbsp;zřetelný projev nemoci nebo dobroty, což jsou vlastnosti, které mají k&nbsp;sobě velice blízko.</span></p>
          <p class="chunk" data-nb-ref-number="17" data-nb-words="58" data-nb-chars="337"><span class="idea" data-nb-ref-number="17" id="idea17" data-nb-words="58" data-nb-chars="337">Na&nbsp;tom nic nemění ani skutečnost, že&nbsp;se&nbsp;časem mezi námi vyvinuly velké sympatie, jak to&nbsp;vždycky bývá mezi slušnými lidmi, kteří se&nbsp;denně vídají. A&nbsp;moje sympatie byly opravdu velké! Když potom zemřel, cítil jsem ještě dlouho, jak mi&nbsp;chybí, a&nbsp;celý můj život mi&nbsp;připadal prázdný, protože jeho velkou část zabral právě on&nbsp;a&nbsp;jeho záležitosti.</span></p>
          <p class="chunk" data-nb-ref-number="18" data-nb-words="74" data-nb-chars="427"><span class="idea" data-nb-ref-number="18" id="idea18" data-nb-words="74" data-nb-chars="427">Musím se&nbsp;smát, když si&nbsp;vzpomenu, že&nbsp;hned při svém prvním podniku, při nákupu nábytku, jsme jistým způsobem promeškali termín. Měli jsme ho&nbsp;na&nbsp;krku, a&nbsp;přitom jsme se&nbsp;ještě nerozhodli, kde bude naše kancelář. Celou věc zdrželo, že&nbsp;jsme se&nbsp;s&nbsp;Guidem rozcházeli v&nbsp;názorech, kde by&nbsp;ta&nbsp;kancelář měla být. U&nbsp;tchána a&nbsp;u&nbsp;Oliviho jsem vždycky viděl kancelář u&nbsp;skladu, aby bylo možno na&nbsp;něj dohlížet. Guido se&nbsp;znechuceným úšklebkem namítl:</span></p>
          <p class="chunk" data-nb-ref-number="19" data-nb-words="10" data-nb-chars="78"><span class="idea" data-nb-ref-number="19" id="idea19" data-nb-words="10" data-nb-chars="78">„Tyhle terstské kanceláře, co&nbsp;smrdí sušenými treskami nebo vydělanými kůžemi!“</span></p>
          <p class="chunk" data-nb-ref-number="20" data-nb-words="60" data-nb-chars="350"><span class="idea" data-nb-ref-number="20" id="idea20" data-nb-words="60" data-nb-chars="350">Tvrdil, že&nbsp;by&nbsp;dokázal zařídit dohled i&nbsp;na dálku, ale prozatím váhal. Jednoho krásného dne ho&nbsp;však obchodník vyzval, aby si&nbsp;nábytek odvezl, jinak prý ho&nbsp;vyhodí na&nbsp;ulici, a&nbsp;tu si&nbsp;Guido honem najal kancelář, poslední, která mu&nbsp;byla nabídnuta. Neměla sice žádný sklad nablízku, zato byla přímo v&nbsp;centru města. Proto jsme se&nbsp;nikdy na&nbsp;žádný sklad nezmohli.</span></p>
          <p class="chunk" data-nb-ref-number="21" data-nb-words="86" data-nb-chars="588"><span class="idea" data-nb-ref-number="21" id="idea21" data-nb-words="86" data-nb-chars="588">Kancelář se&nbsp;skládala ze&nbsp;dvou velkých, dobře osvětlených místností a&nbsp;jedné místnůstky bez oken. Na&nbsp;dveřích této neobyvatelné místnůstky byl připíchnut lístek se&nbsp;stručným nápisem <em>Účtárna</em>, u&nbsp;zbývajících dveří byl na&nbsp;jedněch lístek <em>Pokladna</em> a&nbsp;druhé se&nbsp;pyšnily velice anglickým označením <em>Private</em>. Guido taky studoval obchod v&nbsp;Anglii a&nbsp;přinesl si&nbsp;odtud užitečné znalosti. V&nbsp;<em>Pokladně</em> byla nádherná železná pokladna a&nbsp;tradiční přepážka, jak náleží. Náš <em>Private</em> se&nbsp;změnil v&nbsp;luxusní místnost s&nbsp;nádhernými sametově hnědými tapetami, dvěma psacími stoly, pohovkou a&nbsp;několika velice pohodlnými křesly.</span></p>
          <p class="chunk" data-nb-ref-number="22" data-nb-words="126" data-nb-chars="737"><span class="idea" data-nb-ref-number="22" id="idea22" data-nb-words="126" data-nb-chars="737">Pak nastalo obstarávání knih a&nbsp;různých dalších potřeb. V&nbsp;tom byla moje ředitelská role nesporná. Vydával jsem příkazy a&nbsp;věci docházely. Byl bych vlastně dal přednost tomu, aby to&nbsp;šlo pomaleji, ale mou povinností bylo říct, co&nbsp;všechno je&nbsp;v&nbsp;takové kanceláři zapotřebí. Právě tenkrát jsem myslím odhalil ten velký rozdíl, který byl mezi mnou a&nbsp;Guidem. Mně sloužilo všechno, co&nbsp;jsem věděl, k&nbsp;tomu, abych mluvil, kdežto jemu k&nbsp;tomu, aby jednal. Jakmile dosáhl toho, že&nbsp;věděl tolik co&nbsp;já&nbsp;a&nbsp;nic víc, začal kupovat. Je&nbsp;sice pravda, že&nbsp;v&nbsp;obchodě je&nbsp;často třeba se&nbsp;rozhodnout neudělat nic, to&nbsp;znamená ani nekoupit, ani neprodat, ale i&nbsp;to mi&nbsp;připadalo jako rozhodování někoho, kdo si&nbsp;myslí, že&nbsp;toho ví&nbsp;hodně. Já&nbsp;bych byl nerozhodnější v&nbsp;nečinnosti.</span></p>
          <p class="chunk" data-nb-ref-number="23" data-nb-words="53" data-nb-chars="315"><span class="idea" data-nb-ref-number="23" id="idea23" data-nb-words="53" data-nb-chars="315">Postupoval jsem při tom nakupování velmi opatrně. Běžel jsem se&nbsp;k&nbsp;Olivimu podívat, jak vypadají kopírky a&nbsp;účetní knihy. Potom mi&nbsp;mladý Olivi pomohl ty&nbsp;knihy založit a&nbsp;jednou mi&nbsp;taky vysvětlil podvojné účetnictví. Je&nbsp;to&nbsp;všechno docela lehké, ale velice snadno se&nbsp;to&nbsp;zapomíná. Až&nbsp;bude třeba bilance, vysvětlí mi&nbsp;i&nbsp;to.</span></p>
          <p class="chunk" data-nb-ref-number="24" data-nb-words="89" data-nb-chars="543"><span class="idea" data-nb-ref-number="24" id="idea24" data-nb-words="89" data-nb-chars="543">Pořád jsme ještě nevěděli, co&nbsp;budeme v&nbsp;té kanceláři dělat (dnes vím, že&nbsp;to&nbsp;tenkrát nevěděl ani sám Guido), a&nbsp;tak se&nbsp;diskutovalo o&nbsp;organizaci celého podniku. Vzpomínám si, že&nbsp;se&nbsp;celé dny mluvilo o&nbsp;tom, kam bychom měli posadit další zaměstnance, kdybychom je&nbsp;potřebovali. Guido navrhoval, abychom jich dali co&nbsp;možná nejvíc do&nbsp;<em>Pokladny</em>. Ale malý Luciano, prozatím náš jediný zaměstnanec, prohlásil, že&nbsp;v&nbsp;pokladně nesmějí být žádní jiní lidé kromě těch, co&nbsp;ji&nbsp;mají na&nbsp;starosti. Bylo to&nbsp;kruté, muset přijímat poučení od&nbsp;poslíčka. Dostal jsem nápad:</span></p>
          <p class="chunk" data-nb-ref-number="25" data-nb-words="9" data-nb-chars="54"><span class="idea" data-nb-ref-number="25" id="idea25" data-nb-words="9" data-nb-chars="54">„Pokud si&nbsp;vzpomínám, v&nbsp;Anglii se&nbsp;všechno platí šekem.“</span></p>
          <p class="chunk" data-nb-ref-number="26" data-nb-words="7" data-nb-chars="32"><span class="idea" data-nb-ref-number="26" id="idea26" data-nb-words="7" data-nb-chars="32">Řekl mi&nbsp;to&nbsp;kdysi někdo v&nbsp;Terstu.</span></p>
          <p class="chunk" data-nb-ref-number="27" data-nb-words="16" data-nb-chars="87"><span class="idea" data-nb-ref-number="27" id="idea27" data-nb-words="16" data-nb-chars="87">„Správně,“ řekl Guido, „taky si&nbsp;na&nbsp;to&nbsp;teď vzpomínám. Divím se, že&nbsp;jsem na&nbsp;to&nbsp;zapomněl!“</span></p>
          <p class="chunk" data-nb-ref-number="28" data-nb-words="33" data-nb-chars="209"><span class="idea" data-nb-ref-number="28" id="idea28" data-nb-words="33" data-nb-chars="209">A&nbsp;začal Lucianovi zeširoka zdlouha vysvětlovat, že&nbsp;teď se&nbsp;už&nbsp;nemanipuluje s&nbsp;tolika penězi. Místo toho obíhají od&nbsp;jednoho k&nbsp;druhému šeky na&nbsp;jakékoli částky. Dosáhli jsme krásného vítězství a&nbsp;Luciano byl umlčen.</span></p>
          <p class="chunk" data-nb-ref-number="29" data-nb-words="121" data-nb-chars="747"><span class="idea" data-nb-ref-number="29" id="idea29" data-nb-words="121" data-nb-chars="747">Náš poslíček se&nbsp;toho naučil u&nbsp;Guida hodně. Dnes je&nbsp;z&nbsp;něho docela vážený terstský obchodník. Pořád ještě mě&nbsp;zdraví s&nbsp;určitou uctivostí, i&nbsp;když tlumenou úsměvem. Guido trávil vždycky část dne tím, že&nbsp;nejprve učil Luciana, pak mne a&nbsp;nakonec naši úřednici. Vzpomínám si, že&nbsp;se&nbsp;dlouhou dobu zabýval myšlenkou provozovat komisní obchod, aby neriskoval vlastní peníze. Vysvětlil mi&nbsp;podstatu takového obchodování, ale když viděl, že&nbsp;jsem to&nbsp;pochopil příliš rychle, začal to&nbsp;vysvětlovat Lucianovi, který ho&nbsp;dlouho poslouchal se&nbsp;známkami nejživějšího zájmu, až&nbsp;mu&nbsp;v&nbsp;bezvousé tváři svítily velké oči. Nedá se&nbsp;říci, že&nbsp;Guido svůj čas promarnil, protože Luciano jako jediný z&nbsp;nás dosáhl v&nbsp;tomto druhu obchodování úspěchu. A&nbsp;pak se&nbsp;říká, že&nbsp;vyhrává, kdo víc ví!</span></p>
          <p class="chunk" data-nb-ref-number="30" data-nb-words="91" data-nb-chars="558"><span class="idea" data-nb-ref-number="30" id="idea30" data-nb-words="91" data-nb-chars="558">Mezitím přišly z&nbsp;Buenos Aires pesos. To&nbsp;už&nbsp;bylo vážnější! Z&nbsp;počátku se&nbsp;mi&nbsp;zdálo všecko snadné, jenomže terstský trh nebyl na&nbsp;takovou cizokrajnou měnu připraven. Museli jsme znovu požádat mladého Oliviho, aby nás poučil o&nbsp;způsobu, jak ty&nbsp;šeky zlikvidovat. Jakmile se&nbsp;však Olivimu zdálo, že&nbsp;nás dovedl do&nbsp;dobrého přístavu, nechal nás dělat, co&nbsp;umíme, a&nbsp;tak měl Guido několik dní kapsy nadité korunami, dokud jsme nenašli cestu do&nbsp;jedné banky, kde nás toho nepohodlného břemene zbavili tím, že&nbsp;nám vystavili šekovou knížku, kterou jsme se&nbsp;brzo naučili používat.</span></p>
          <p class="chunk" data-nb-ref-number="31" data-nb-words="13" data-nb-chars="75"><span class="idea" data-nb-ref-number="31" id="idea31" data-nb-words="13" data-nb-chars="75">Guido cítil potřebu říci Olivimu, že&nbsp;mu&nbsp;usnadnil, jak se&nbsp;říká, první kroky:</span></p>
          <p class="chunk" data-nb-ref-number="32" data-nb-words="12" data-nb-chars="76"><span class="idea" data-nb-ref-number="32" id="idea32" data-nb-words="12" data-nb-chars="76">„Ale ujišťuju vás, že&nbsp;já&nbsp;firmě svého přítele nebudu nikdy dělat konkurenci!“</span></p>
          <p class="chunk" data-nb-ref-number="33" data-nb-words="10" data-nb-chars="58"><span class="idea" data-nb-ref-number="33" id="idea33" data-nb-words="10" data-nb-chars="58">Jenže ten mladík měl o&nbsp;obchodě jiné představy a&nbsp;odpověděl:</span></p>
          <p class="chunk" data-nb-ref-number="34" data-nb-words="14" data-nb-chars="84"><span class="idea" data-nb-ref-number="34" id="idea34" data-nb-words="14" data-nb-chars="84">„Jen kdybychom měli v&nbsp;našem oboru co&nbsp;nejvíc kontrahentů, hned by&nbsp;bylo všecko lepší!“</span></p>
          <p class="chunk" data-nb-ref-number="35" data-nb-words="24" data-nb-chars="130"><span class="idea" data-nb-ref-number="35" id="idea35" data-nb-words="24" data-nb-chars="130">Guido zůstal s&nbsp;otevřenými ústy, ale pak to&nbsp;jako obvykle velmi dobře pochopil a&nbsp;hned tu&nbsp;teorii přijal za&nbsp;svou a&nbsp;každému ji&nbsp;nabízel.</span></p>
          <p class="chunk" data-nb-ref-number="36" data-nb-words="76" data-nb-chars="461"><span class="idea" data-nb-ref-number="36" id="idea36" data-nb-words="76" data-nb-chars="461">Přestože studoval na&nbsp;obchodní akademii, měl Guido velmi neurčité ponětí o&nbsp;„má dáti“ a&nbsp;„dal“. Díval se&nbsp;s&nbsp;překvapením, jak jsem založil hlavní knihu a&nbsp;jak jsem zapisoval výdaje. Později už&nbsp;byl v&nbsp;účetnictví tak honěný, že&nbsp;každý obchod, který se&nbsp;mu&nbsp;naskytl, rozebíral především z&nbsp;účetnického hlediska. Zdálo se&nbsp;mu&nbsp;dokonce, že&nbsp;znalost účetnictví dodává světu novou podobu. Ve&nbsp;všem viděl jen samé dlužníky a&nbsp;věřitele, dokonce i&nbsp;ve dvojici, která se&nbsp;prala nebo líbala.</span></p>
          <p class="chunk" data-nb-ref-number="37" data-nb-words="27" data-nb-chars="168"><span class="idea" data-nb-ref-number="37" id="idea37" data-nb-words="27" data-nb-chars="168">Dá&nbsp;se&nbsp;říci, že&nbsp;se&nbsp;do&nbsp;obchodu pouštěl vyzbrojen nejvyšší opatrností. Odmítl spoustu obchodů a&nbsp;půl roku dokonce odmítal všechny s&nbsp;klidným výrazem člověka, který ví&nbsp;svoje:</span></p>
          <p class="chunk" data-nb-ref-number="38" data-nb-words="57" data-nb-chars="346"><span class="idea" data-nb-ref-number="38" id="idea38" data-nb-words="57" data-nb-chars="346">„Ne!“ říkal, a&nbsp;to jednoslabičné slovo jako by&nbsp;bylo výsledkem nějakého přesného výpočtu, a&nbsp;to i&nbsp;tehdy, když šlo o&nbsp;zboží, které nikdy neviděl. Avšak všechno toto uvažování promarnil na&nbsp;to, aby zjistil, jak by&nbsp;se&nbsp;obchod a&nbsp;pak případný zisk nebo ztráta zachytily v&nbsp;účetnictví. Protože to&nbsp;byla poslední věc, které se&nbsp;naučil, zastínila všechno ostatní.</span></p>
          <p class="chunk" data-nb-ref-number="39" data-nb-words="57" data-nb-chars="378"><span class="idea" data-nb-ref-number="39" id="idea39" data-nb-words="57" data-nb-chars="378">Mrzí mě, že&nbsp;musím říkat o&nbsp;svém ubohém příteli tolik špatného, ale musím být upřímný už&nbsp;proto, abych líp pochopil sám sebe. Vzpomínám si, co&nbsp;důmyslu vynaložil na&nbsp;to, aby naši malou kancelář zaplnil různými nesmysly, které nám znemožňovaly jakoukoli zdravou činnost. Abychom rozhýbali komisní prodej, rozeslali jsme jednoho dne poštou dobrých tisíc oběžníků. Guida přitom napadlo:</span></p>
          <p class="chunk" data-nb-ref-number="40" data-nb-words="22" data-nb-chars="134"><span class="idea" data-nb-ref-number="40" id="idea40" data-nb-words="22" data-nb-chars="134">„Co známek by&nbsp;se&nbsp;ušetřilo, kdybychom před rozesláním těch oběžníků věděli, které z&nbsp;nich se&nbsp;dostanou k&nbsp;lidem, co&nbsp;jim věnují pozornost!“</span></p>
          <p class="chunk" data-nb-ref-number="41" data-nb-words="88" data-nb-chars="526"><span class="idea" data-nb-ref-number="41" id="idea41" data-nb-words="88" data-nb-chars="526">Sama tato věta byla celkem neškodná, jenže Guido v&nbsp;ní našel příliš velké zalíbení, a&nbsp;tak začal vyhazovat zalepené oběžníky do&nbsp;vzduchu, aby odeslal jen ty, co&nbsp;padnou k&nbsp;zemi. Tento pokus mi&nbsp;připomněl něco podobného, co&nbsp;jsem kdysi taky dělával, ale přece jen se&nbsp;mi&nbsp;zdá, že&nbsp;jsem nikdy nezašel tak daleko. Samozřejmě, že&nbsp;jsem oběžníky, které vyřadil, nesebral ani neodeslal, protože jsem si&nbsp;nemohl být jist, jestli ho&nbsp;k&nbsp;tomu nevedlo skutečně nějaké vážné vnuknutí a&nbsp;jestli bych známky, které platil on, jen tak zbůhdarma nevyhodil.</span></p>
          <p class="chunk" data-nb-ref-number="42" data-nb-words="90" data-nb-chars="510"><span class="idea" data-nb-ref-number="42" id="idea42" data-nb-words="90" data-nb-chars="510">Můj dobrý osud mi&nbsp;zabránil nechat se&nbsp;Guidem zničit. Ale týž dobrý osud mi&nbsp;taky zabránil účastnit se&nbsp;příliš aktivně jeho obchodů. Říkám to&nbsp;nahlas, protože leckdo v&nbsp;Terstu si&nbsp;myslí, že&nbsp;to&nbsp;tak nebylo: za&nbsp;celou dobu, co&nbsp;jsem byl s&nbsp;ním, jsem nikdy nezasáhl žádným takovým vnuknutím, jako bylo to&nbsp;s&nbsp;tím sušeným ovocem. Nikdy jsem ho&nbsp;do&nbsp;žádného obchodu nenutil a&nbsp;nikdy jsem mu&nbsp;v&nbsp;žádném nebránil. Já&nbsp;mu&nbsp;jen domlouval. Popoháněl jsem ho&nbsp;k&nbsp;činnosti, k&nbsp;obezřetnosti. Nikdy bych se&nbsp;však neodvážil spekulovat s&nbsp;jeho penězi.</span></p>
          <p class="chunk" data-nb-ref-number="43" data-nb-words="68" data-nb-chars="386"><span class="idea" data-nb-ref-number="43" id="idea43" data-nb-words="68" data-nb-chars="386">Vedle něho se&nbsp;ze&nbsp;mne stal veliký liknavec. Snažil jsem se&nbsp;ho&nbsp;přivést na&nbsp;správnou cestu a&nbsp;možná že&nbsp;se&nbsp;mi&nbsp;to&nbsp;nepodařilo právě pro tu&nbsp;moji přílišnou liknavost. Ostatně kdykoli jsou spolu dva, nezáleží na&nbsp;nich, kdo z&nbsp;nich bude Don Quijote a&nbsp;kdo Sancho Panza. Guido uzavíral obchody a&nbsp;já ho&nbsp;jako dobrý Sancho pomaloučku sledoval ve&nbsp;svých knihách, jakmile jsem je&nbsp;řádně přezkoumal a&nbsp;posoudil.</span></p>
          <p class="chunk" data-nb-ref-number="44" data-nb-words="97" data-nb-chars="621"><span class="idea" data-nb-ref-number="44" id="idea44" data-nb-words="97" data-nb-chars="621">Komisionářský obchod úplně ztroskotal, aniž nám to&nbsp;způsobilo nějakou škodu. Jediný, kdo nám zboží poslal, byl jeden vídeňský papírník, a&nbsp;část těchto kancelářských potřeb pak prodal Luciano, který se&nbsp;postupně dozvěděl, jakou máme provizi, a&nbsp;nakonec přiměl Guida, aby mu&nbsp;ji&nbsp;skoro celou přenechal. Guido mu&nbsp;vyhověl, protože šlo o&nbsp;maličkost a&nbsp;protože první likvidovaný obchod měl přinést štěstí. Z&nbsp;tohoto prvního obchodu se&nbsp;nám pak v&nbsp;pokojíčku válela po&nbsp;koutech spousta kancelářských potřeb, které jsme si&nbsp;museli ponechat a&nbsp;zaplatit. Bylo jich tolik, že&nbsp;by&nbsp;i&nbsp;daleko čilejší obchodní společnosti než naše stačily na&nbsp;celá léta.</span></p>
          <p class="chunk" data-nb-ref-number="45" data-nb-words="81" data-nb-chars="475"><span class="idea" data-nb-ref-number="45" id="idea45" data-nb-words="81" data-nb-chars="475">Pár měsíců nám byla ta&nbsp;malá světlá kancelář ve&nbsp;středu města příjemným místem schůzek. Pracovalo se&nbsp;tam velice málo (myslím, že&nbsp;jsme tam uzavřeli všeho všudy dva obchody na&nbsp;prázdné upotřebené obaly, na&nbsp;něž se&nbsp;nám naskytla poptávka i&nbsp;nabídka téhož dne a&nbsp;jež nám vynesly malý zisk), ale o&nbsp;to víc se&nbsp;tam kamarádsky povídalo, dokonce i&nbsp;s&nbsp;tím nevinným Lucianem, který se&nbsp;při rozhovorech o&nbsp;obchodech vzrušoval, jako se&nbsp;ostatní chlapci jeho věku vzrušují, když slyší mluvit o&nbsp;ženách.</span></p>
          <p class="chunk" data-nb-ref-number="46" data-nb-words="56" data-nb-chars="309"><span class="idea" data-nb-ref-number="46" id="idea46" data-nb-words="56" data-nb-chars="309">Tenkrát ještě bylo pro mne snadné bavit se&nbsp;s&nbsp;nimi jako nevinný s&nbsp;nevinnými, protože jsem měl Carlu. Připomínám si&nbsp;z&nbsp;toho období s&nbsp;potěšením celé dny. Večer jsem mohl doma Augustě vypravovat spoustu věcí a&nbsp;mohl jsem jí&nbsp;vykládat o&nbsp;tom, co&nbsp;se&nbsp;týkalo kanceláře se&nbsp;vším všudy, aniž bych musel něco přidávat a&nbsp;lhát.</span></p>
          <p class="chunk" data-nb-ref-number="47" data-nb-words="10" data-nb-chars="66"><span class="idea" data-nb-ref-number="47" id="idea47" data-nb-words="10" data-nb-chars="66">Nedělalo mi&nbsp;vůbec žádnou starost, když Augusta s&nbsp;obavami říkávala:</span></p>
          <p class="chunk" data-nb-ref-number="48" data-nb-words="6" data-nb-chars="38"><span class="idea" data-nb-ref-number="48" id="idea48" data-nb-words="6" data-nb-chars="38">„Ale kdy už&nbsp;začnete vydělávat peníze?“</span></p>
          <p class="chunk" data-nb-ref-number="49" data-nb-words="37" data-nb-chars="228"><span class="idea" data-nb-ref-number="49" id="idea49" data-nb-words="37" data-nb-chars="228">Peníze? Na&nbsp;ty&nbsp;jsme zatím vůbec nepomysleli. Věděli jsme, že&nbsp;se&nbsp;nejdříve musíme porozhlídnout, zkoumat trhy, kraj, a&nbsp;dokonce i&nbsp;naše zázemí. Obchodní dům se&nbsp;nedá jen tak improvizovat. A&nbsp;po mých vysvětleních se&nbsp;uklidnila i&nbsp;Augusta.</span></p>
          <p class="chunk" data-nb-ref-number="50" data-nb-words="132" data-nb-chars="781"><span class="idea" data-nb-ref-number="50" id="idea50" data-nb-words="132" data-nb-chars="781">Později přibyl do&nbsp;naší kanceláře velice hlučný host, několikaměsíční lovecký pes, neposedný a&nbsp;dotěrný. Guido ho&nbsp;měl velice rád a&nbsp;zorganizoval pro něho pravidelné zásobování mlékem a&nbsp;masem. Když jsem neměl co&nbsp;dělat ani o&nbsp;čem přemýšlet, díval jsem se&nbsp;i&nbsp;já s&nbsp;potěšením, jak poskakuje po&nbsp;kanceláři čtyřmi nebo pěti způsoby, které jsme si&nbsp;uměli vyložit a&nbsp;kterými byl tak milý. Přesto se&nbsp;mi&nbsp;zdálo, že&nbsp;s&nbsp;tou svou hlučností a&nbsp;špínou není mezi námi namístě. Přítomnost toho psa v&nbsp;naší kanceláři byla pro mne prvním důkazem, který mi&nbsp;Guido podal o&nbsp;tom, že&nbsp;se&nbsp;nehodí k&nbsp;řízení obchodní společnosti. Prokazovalo to&nbsp;naprostý nedostatek serióznosti. Pokusil jsem se&nbsp;mu&nbsp;vysvětlit, že&nbsp;ten pes nemůže našim obchodům nijak prospět, ale neměl jsem odvahu naléhat a&nbsp;on mi&nbsp;odpověděl cosi, co&nbsp;mě&nbsp;umlčelo.</span></p>
          <p class="chunk" data-nb-ref-number="51" data-nb-words="95" data-nb-chars="541"><span class="idea" data-nb-ref-number="51" id="idea51" data-nb-words="95" data-nb-chars="541">Z&nbsp;toho důvodu se&nbsp;mi&nbsp;zdálo, že&nbsp;se&nbsp;musím věnovat výchově tohoto svého kolegy, a&nbsp;kdykoli tam Guido nebyl, uštědřil jsem mu&nbsp;s&nbsp;velkou rozkoší pár kopanců. Pes zaskučel a&nbsp;nejdřív se&nbsp;ke&nbsp;mně vrátil, protože si&nbsp;myslel, že&nbsp;jsem ho&nbsp;kopl omylem. Ale druhý kopanec mu&nbsp;vysvětlil, oč&nbsp;běží, a&nbsp;pak už&nbsp;zalezl do&nbsp;kouta, a&nbsp;dokud nepřišel do&nbsp;kanceláře Guido, nenastal smír. Pak jsem sice litoval, že&nbsp;jsem tak trápil nevinného, ale bylo pozdě. Zahrnoval jsem psa laskáním, ale on&nbsp;mi&nbsp;už&nbsp;nedůvěřoval a&nbsp;v&nbsp;Guidově přítomnosti mi&nbsp;jasně dával najevo svoje nepřátelství.</span></p>
          <p class="chunk" data-nb-ref-number="52" data-nb-words="20" data-nb-chars="131"><span class="idea" data-nb-ref-number="52" id="idea52" data-nb-words="20" data-nb-chars="131">„Zvláštní,“ říkal Guido. „Ještě štěstí, že&nbsp;tě&nbsp;znám, protože jinak bych ti&nbsp;nedůvěřoval. Psi se&nbsp;obvykle ve&nbsp;svém nepřátelství nemýlí.“</span></p>
          <p class="chunk" data-nb-ref-number="53" data-nb-words="15" data-nb-chars="98"><span class="idea" data-nb-ref-number="53" id="idea53" data-nb-words="15" data-nb-chars="98">Abych Guidovo podezření rozptýlil, málem jsem mu&nbsp;pověděl, jak jsem k&nbsp;nepřátelství toho psa přišel.</span></p>
          <p class="chunk" data-nb-ref-number="54" data-nb-words="188" data-nb-chars="1157"><span class="idea" data-nb-ref-number="54" id="idea54" data-nb-words="188" data-nb-chars="1157">Brzy jsem se&nbsp;s&nbsp;Guidem poškorpil kvůli něčemu, na&nbsp;čem mi&nbsp;opravdu nemuselo tolik záležet. Protože se&nbsp;s&nbsp;takovou náruživostí zabýval účetnictvím, vzal si&nbsp;do&nbsp;hlavy, že&nbsp;svoje rodinné výdaje zaúčtuje na&nbsp;konto všeobecných výdajů. Poradil jsem se&nbsp;o&nbsp;tom s&nbsp;Olivim a&nbsp;pak jsem se&nbsp;proti tomu postavil a&nbsp;hájil zájmy starého <em>Cadaveze</em>. Nebylo opravdu možné zanášet na&nbsp;toto konto všechna Guidova a&nbsp;Adina vydání včetně toho, co&nbsp;pak stála dvojčata, která se&nbsp;jim narodila. Tyto výdaje se&nbsp;týkaly Guida osobně, a&nbsp;ne firmy. Abych ho&nbsp;odškodnil, navrhl jsem, abychom napsali do&nbsp;Buenos Aires a&nbsp;požádali o&nbsp;souhlas vyplácet Guidovi plat. Otec to&nbsp;odmítl a&nbsp;poukázal na&nbsp;to, že&nbsp;Guido už&nbsp;pobírá pětasedmdesát procent výnosu, kdežto on&nbsp;jen zbytek. Mně ta&nbsp;odpověď připadala správná, ale Guido začal psát otci dlouhé dopisy, aby s&nbsp;ním otázku probral, jak říkal, z&nbsp;vyššího hlediska. Buenos Aires bylo příliš daleko a&nbsp;ta korespondence trvala celý čas, co&nbsp;trvala naše obchodní společnost. Ale já&nbsp;svou věc vyhrál! Účet všeobecných vydání zůstal čistý a&nbsp;nebyl zaneřáděn Guidovými soukromými výdaji, takže při zhroucení naší společnosti byl ohrožen celý kapitál, skutečně celý, bez jakýchkoli srážek.</span></p>
          <p class="chunk" data-nb-ref-number="55" data-nb-words="90" data-nb-chars="515"><span class="idea" data-nb-ref-number="55" id="idea55" data-nb-words="90" data-nb-chars="515">Pátým členem naší kanceláře (když počítám i&nbsp;Arga) byla Carmen. Byl jsem při tom, když byla přijímána. Přišel jsem do&nbsp;kanceláře od&nbsp;Carly a&nbsp;cítil jsem se&nbsp;velmi vyrovnaný, tak vyrovnaný jako kníže Talleyrand v&nbsp;osm ráno. V&nbsp;temné chodbě jsem spatřil jakousi slečnu a&nbsp;Luciano mi&nbsp;řekl, že&nbsp;ta&nbsp;slečna chce mluvit s&nbsp;Guidem osobně. Měl jsem nějakou práci a&nbsp;požádal jsem ji, aby tam počkala. Chvíli nato vešel do&nbsp;naší kanceláře Guido, ale zřejmě ji&nbsp;neviděl a&nbsp;Luciano mu&nbsp;přinesl její navštívenku. Guido si&nbsp;ji&nbsp;přečetl, suše řekl:</span></p>
          <p class="chunk" data-nb-ref-number="56" data-nb-words="12" data-nb-chars="66"><span class="idea" data-nb-ref-number="56" id="idea56" data-nb-words="12" data-nb-chars="66">„Ne,“ a&nbsp;sundal si&nbsp;sako, protože bylo horko. Ale hned nato zaváhal:</span></p>
          <p class="chunk" data-nb-ref-number="57" data-nb-words="10" data-nb-chars="56"><span class="idea" data-nb-ref-number="57" id="idea57" data-nb-words="10" data-nb-chars="56">„Musím s&nbsp;ní promluvit už&nbsp;kvůli tomu, kdo ji&nbsp;doporučuje.“</span></p>
          <p class="chunk" data-nb-ref-number="58" data-nb-words="39" data-nb-chars="184"><span class="idea" data-nb-ref-number="58" id="idea58" data-nb-words="39" data-nb-chars="184">Pozval ji&nbsp;dál a&nbsp;já jsem se&nbsp;na&nbsp;ni&nbsp;podíval, teprve když se&nbsp;Guido skokem vrhl k&nbsp;saku, aby si&nbsp;ho&nbsp;oblekl, a&nbsp;když už&nbsp;se&nbsp;otočil k&nbsp;té dívce s&nbsp;krásnou snědou a&nbsp;ruměnou tváří a&nbsp;jiskřivýma očima.</span></p>
          <p class="chunk" data-nb-ref-number="59" data-nb-words="87" data-nb-chars="505"><span class="idea" data-nb-ref-number="59" id="idea59" data-nb-words="87" data-nb-chars="505">Jsem si&nbsp;jist, že&nbsp;jsem viděl dívky zrovna tak krásné jako Carmen, ale jejich krása nebyla tak útočná, to&nbsp;znamená tak zřejmá na&nbsp;první pohled. Ženy obvykle utváří naše vlastní touha, ale tahle neměla této první fáze zapotřebí. Když jsem se&nbsp;na&nbsp;ni&nbsp;podíval, musel jsem se&nbsp;usmát, ba&nbsp;dokonce zasmát. Připadala mi&nbsp;jako továrník, který běhá po&nbsp;světě a&nbsp;vychvaluje své výrobky. Přišla, protože se&nbsp;ucházela o&nbsp;zaměstnání, ale já&nbsp;jsem měl sto chutí se&nbsp;do&nbsp;vyjednávání zaplést a&nbsp;zeptat se&nbsp;jí: „Jaké zaměstnání? V&nbsp;posteli?“</span></p>
          <p class="chunk" data-nb-ref-number="60" data-nb-words="47" data-nb-chars="292"><span class="idea" data-nb-ref-number="60" id="idea60" data-nb-words="47" data-nb-chars="292">Všiml jsem si, že&nbsp;není nalíčená, ale barvy jejího obličeje byly tak přesné, blankyt byl tak nevinný a&nbsp;červeň tak podobná červeni zralého plodu, že&nbsp;umělost by&nbsp;zde dokonalost pouze předstírala. Z&nbsp;jejích velkých tmavých očí se&nbsp;odráželo tolik světla, že&nbsp;každé jejich hnutí dostávalo velký význam.</span></p>
          <p class="chunk" data-nb-ref-number="61" data-nb-words="96" data-nb-chars="578"><span class="idea" data-nb-ref-number="61" id="idea61" data-nb-words="96" data-nb-chars="578">Guido ji&nbsp;vyzval, aby se&nbsp;posadila, a&nbsp;ona se&nbsp;skromně dívala na&nbsp;špičku svého slunečníku&nbsp;– nebo ještě pravděpodobněji na&nbsp;svůj lakový střevíček. Když na&nbsp;ni&nbsp;Guido promluvil a&nbsp;ona prudce zvedla oči a&nbsp;obrátila k&nbsp;němu svoji tvář, obojí tak zářivé, chudáka mého šéfa to&nbsp;úplně vyvedlo z&nbsp;míry. Byla oblečena skromně, ale to&nbsp;jí&nbsp;nebylo nic platné, protože na&nbsp;ní&nbsp;všechna skromnost mizela. Jen střevíčky byly přepychové a&nbsp;trochu připomínaly běloskvoucí papír, který dával svým modelům pod nohy Velázquez. I&nbsp;Velázquez by&nbsp;byl Carmen postavil na&nbsp;lakovou čerň, aby ji&nbsp;odrazil od&nbsp;okolního prostředí.</span></p>
          <p class="chunk" data-nb-ref-number="62" data-nb-words="46" data-nb-chars="298"><span class="idea" data-nb-ref-number="62" id="idea62" data-nb-words="46" data-nb-chars="298">Ve&nbsp;své vyrovnané náladě jsem je&nbsp;začal zvědavě poslouchat. Guido se&nbsp;jí&nbsp;ptal, jestli ovládá těsnopis. Přiznala se, že&nbsp;vůbec ne, dodala však, že&nbsp;má&nbsp;velkou zkušenost v&nbsp;psaní podle diktátu. Zvláštní! Ta&nbsp;vysoká, štíhlá a&nbsp;harmonická bytost mluvila chraptivým hlasem. Nedokázal jsem zatajit své překvapení.</span></p>
          <p class="chunk" data-nb-ref-number="63" data-nb-words="5" data-nb-chars="34"><span class="idea" data-nb-ref-number="63" id="idea63" data-nb-words="5" data-nb-chars="34">„Jste nachlazená?“ zeptal jsem se.</span></p>
          <p class="chunk" data-nb-ref-number="64" data-nb-words="72" data-nb-chars="455"><span class="idea" data-nb-ref-number="64" id="idea64" data-nb-words="72" data-nb-chars="455">„Nejsem,“ odpověděla mi. „Proč se&nbsp;ptáte?“ A&nbsp;byla tak překvapená, že&nbsp;pohled, který ke&nbsp;mně obrátila, byl ještě pronikavější. Nevěděla, že&nbsp;má&nbsp;tak nelibozvučný hlas, a&nbsp;já jsem z&nbsp;toho usuzoval, že&nbsp;ani její ouško nebude tak dokonalé, jak vypadalo. Guido se&nbsp;jí&nbsp;zeptal, jestli umí anglicky, francouzsky nebo německy. Ponechal jí&nbsp;velký výběr, protože jsme zatím nevěděli, jaký jazyk budeme potřebovat. Carmen odpověděla, že&nbsp;umí trochu německy, ale jen velice málo.</span></p>
          <p class="chunk" data-nb-ref-number="65" data-nb-words="7" data-nb-chars="39"><span class="idea" data-nb-ref-number="65" id="idea65" data-nb-words="7" data-nb-chars="39">Guido nikdy o&nbsp;ničem nerozhodl bez řečí:</span></p>
          <p class="chunk" data-nb-ref-number="66" data-nb-words="8" data-nb-chars="63"><span class="idea" data-nb-ref-number="66" id="idea66" data-nb-words="8" data-nb-chars="63">„Němčinu nepotřebujeme, protože německy umím velice dobře sám.“</span></p>
          <p class="chunk" data-nb-ref-number="67" data-nb-words="35" data-nb-chars="204"><span class="idea" data-nb-ref-number="67" id="idea67" data-nb-words="35" data-nb-chars="204">Slečna čekala na&nbsp;rozhodující slovo, ačkoli mně se&nbsp;zdálo, že&nbsp;už&nbsp;padlo, a&nbsp;aby je&nbsp;uspíšila, vykládala, že&nbsp;v&nbsp;novém zaměstnání hledá taky možnost získat praxi, a&nbsp;proto by&nbsp;se&nbsp;spokojila s&nbsp;docela skromným platem.</span></p>
          <p class="chunk" data-nb-ref-number="68" data-nb-words="58" data-nb-chars="376"><span class="idea" data-nb-ref-number="68" id="idea68" data-nb-words="58" data-nb-chars="376">Jedním z&nbsp;prvních účinků ženské krásy na&nbsp;muže je, že&nbsp;ho&nbsp;zbaví skrblictví. Guido pokrčil rameny, aby naznačil, že&nbsp;mu&nbsp;na&nbsp;tak bezvýznamných věcech nesejde, stanovil jí&nbsp;plat, který ona vděčně přijala, a&nbsp;velmi vážně jí&nbsp;doporučil, aby studovala těsnopis. Toto doporučení pronesl jen kvůli mně, protože přede mnou tvrdil, že&nbsp;první zaměstnanec, kterého přijme, bude dokonalý stenograf.</span></p>
          <p class="chunk" data-nb-ref-number="69" data-nb-words="74" data-nb-chars="402"><span class="idea" data-nb-ref-number="69" id="idea69" data-nb-words="74" data-nb-chars="402">Hned ten večer jsem vyprávěl o&nbsp;své nové kolegyni ženě. Bylo jí&nbsp;to&nbsp;hrozně proti mysli. Aniž jsem jí&nbsp;co&nbsp;řekl, hned ji&nbsp;napadlo, že&nbsp;ji&nbsp;Guido přijal jen proto, aby si&nbsp;z&nbsp;ní udělal milenku. Mluvil jsem s&nbsp;ní o&nbsp;tom, a&nbsp;přestože jsem připustil, že&nbsp;se&nbsp;Guido choval tak trochu jako zamilovaný, ujistil jsem ji, že&nbsp;se&nbsp;z&nbsp;toho úderu blesku dokáže vzpamatovat beze všech následků. Carmen vypadá celkem jako hodné děvče.</span></p>
          <p class="chunk" data-nb-ref-number="70" data-nb-words="194" data-nb-chars="1107"><span class="idea" data-nb-ref-number="70" id="idea70" data-nb-words="194" data-nb-chars="1107">Několik dní nato nás&nbsp;– nevím, jestli náhodou&nbsp;– v&nbsp;kanceláři navštívila Ada. Guido tam ještě nebyl, a&nbsp;tak zůstala chvilku se&nbsp;mnou, jen co&nbsp;se&nbsp;zeptala, kdy přijde. Potom vešla váhavým krokem do&nbsp;sousedního pokoje, kde byla v&nbsp;té chvíli Carmen s&nbsp;Lucianem. Carmen se&nbsp;cvičila v&nbsp;psaní na&nbsp;stroji a&nbsp;byla zcela pohroužena do&nbsp;hledání jednotlivých písmen. Zvedla ty&nbsp;své krásné oči, aby se&nbsp;podívala na&nbsp;Adu, která na&nbsp;ni&nbsp;zírala. Jak byly ty&nbsp;dvě ženy odlišné! Trochu se&nbsp;podobaly, ale Carmen vypadala jako Adina karikatura. Napadlo mě, že&nbsp;jedna, třebaže je&nbsp;v&nbsp;dražších šatech, je&nbsp;skutečně stvořena stát se&nbsp;manželkou nebo matkou, kdežto té&nbsp;druhé bez ohledu na&nbsp;to, že&nbsp;má&nbsp;v&nbsp;té chvíli na&nbsp;sobě skromný pracovní plášť, aby si&nbsp;u&nbsp;stroje neušpinila šaty, připadá úloha milenky. Nevím, jestli jsou na&nbsp;světě učenci, kteří by&nbsp;dokázali vysvětlit, proč bylo v&nbsp;překrásných Adiných očích méně záře než v&nbsp;Carmeniných a&nbsp;proč byly pouhým orgánem, kterým člověk vidí věci a&nbsp;lidi, a&nbsp;ne orgánem, který ochromuje. A&nbsp;tak Carmen jejich pohrdavý, ale i&nbsp;zvědavý pohled velmi dobře snesla. Možná že&nbsp;v&nbsp;něm bylo i&nbsp;trochu závisti. Nebo jsem ji&nbsp;tam vkládal já?</span></p>
          <p class="chunk" data-nb-ref-number="71" data-nb-words="176" data-nb-chars="994"><span class="idea" data-nb-ref-number="71" id="idea71" data-nb-words="176" data-nb-chars="994">To&nbsp;bylo naposled, co&nbsp;jsem viděl Adu ještě krásnou, takovou, jaká byla, když mě&nbsp;odmítla. Pak přišlo nešťastné těhotenství a&nbsp;dvojčata, která musel přivést na&nbsp;svět chirurgický zákrok. Hned nato ji&nbsp;zachvátila ta&nbsp;zlá nemoc, která ji&nbsp;připravila o&nbsp;všechnu krásu. Proto se&nbsp;na&nbsp;její návštěvu pamatuju tak dobře. Kromě toho se&nbsp;na&nbsp;ni&nbsp;pamatuju taky proto, že&nbsp;v&nbsp;té chvíli patřila všechna má&nbsp;náklonnost její mírné a&nbsp;skromné kráse, poražené tou tak odlišnou krásou Carmeninou. Já&nbsp;Carmen rozhodně neměl v&nbsp;lásce, viděl jsem na&nbsp;ní&nbsp;jen ty&nbsp;velkolepé oči, ty&nbsp;skvělé barvy, ten chraptivý hlas a&nbsp;konečně&nbsp;– a&nbsp;za to&nbsp;ona nemohla&nbsp;– ten způsob, jakým se&nbsp;k&nbsp;nám dostala. Naopak jsem právě v&nbsp;tu chvíli měl rád Adu, a&nbsp;je to&nbsp;velice divné mít rád ženu, po&nbsp;které člověk tak horoucně toužil, kterou nezískal a&nbsp;na které mu&nbsp;už&nbsp;vůbec nezáleží. Celkem vzato dospíváme k&nbsp;témuž stavu, který by&nbsp;byl nastal, kdyby byla našemu přání vyhověla, a&nbsp;je s&nbsp;podivem, když člověk znovu konstatuje, jak pramalý význam mají jisté věci, pro něž žijeme!</span></p>
          <p class="chunk" data-nb-ref-number="72" data-nb-words="42" data-nb-chars="245"><span class="idea" data-nb-ref-number="72" id="idea72" data-nb-words="42" data-nb-chars="245">Chtěl jsem tu&nbsp;bolest zkrátit a&nbsp;zavedl jsem ji&nbsp;do&nbsp;naší kanceláře. Hned nato vešel Guido a&nbsp;při pohledu na&nbsp;ženu se&nbsp;velice začervenal. Ada mu&nbsp;uvedla docela pravděpodobný důvod, proč přišla, potom se&nbsp;ho&nbsp;však znenadání a&nbsp;jakoby na&nbsp;rozloučenou zeptala:</span></p>
          <p class="chunk" data-nb-ref-number="73" data-nb-words="5" data-nb-chars="33"><span class="idea" data-nb-ref-number="73" id="idea73" data-nb-words="5" data-nb-chars="33">„Vy jste přijali novou úřednici?“</span></p>
          <p class="chunk" data-nb-ref-number="74" data-nb-words="57" data-nb-chars="343"><span class="idea" data-nb-ref-number="74" id="idea74" data-nb-words="57" data-nb-chars="343">„Ano,“ řekl Guido, a&nbsp;aby skryl svůj zmatek, neuměl nic lepšího než změnit téma a&nbsp;zeptat se, jestli ho&nbsp;někdo nehledal. Když ode mne dostal zápornou odpověď, zatvářil se&nbsp;mrzutě, jako kdyby čekal nějakou důležitou návštěvu, ačkoli jsem věděl, že&nbsp;jsme právě nikoho nečekali, a&nbsp;teprve potom řekl Adě s&nbsp;lhostejným výrazem, na&nbsp;který se&nbsp;konečně zmohl:</span></p>
          <p class="chunk" data-nb-ref-number="75" data-nb-words="3" data-nb-chars="30"><span class="idea" data-nb-ref-number="75" id="idea75" data-nb-words="3" data-nb-chars="30">„Potřebovali jsme stenografa.“</span></p>
          <p class="chunk" data-nb-ref-number="76" data-nb-words="15" data-nb-chars="96"><span class="idea" data-nb-ref-number="76" id="idea76" data-nb-words="15" data-nb-chars="96">Náramně jsem se&nbsp;bavil, když jsem slyšel, jak popletl dokonce i&nbsp;pohlaví osoby, kterou potřeboval.</span></p>
          <p class="chunk" data-nb-ref-number="77" data-nb-words="110" data-nb-chars="658"><span class="idea" data-nb-ref-number="77" id="idea77" data-nb-words="110" data-nb-chars="658">Carmenin příchod vnesl do&nbsp;naší kanceláře veliké oživení. Nemám na&nbsp;mysli oživení, které pramenilo z&nbsp;jejích očí, z&nbsp;půvabu její postavy a&nbsp;z&nbsp;barev její tváře; mám na&nbsp;mysli skutečné obchody. Přítomnost té&nbsp;dívky Guida popoháněla do&nbsp;práce. Chtěl především mně i&nbsp;všem ostatním ukázat, jak je&nbsp;nová úřednice nutná, a&nbsp;každý den vymýšlel nové práce, kterých se&nbsp;účastnil i&nbsp;on. Kromě toho byla tato činnost dlouhou dobu prostředkem, jak se&nbsp;jí&nbsp;účinněji dvořit. Byl v&nbsp;tom opravdu nesmírně účinlivý. Musel ji&nbsp;učit, jak mají vypadat dopisy, které jí&nbsp;diktoval, a&nbsp;opravoval jí&nbsp;u&nbsp;mnoha, mnoha slov pravopis. A&nbsp;vždycky laskavě. Žádná vděčnost z&nbsp;její strany nemohla být dost velká.</span></p>
          <p class="chunk" data-nb-ref-number="78" data-nb-words="196" data-nb-chars="1154"><span class="idea" data-nb-ref-number="78" id="idea78" data-nb-words="196" data-nb-chars="1154">Jen málo podniků, které si&nbsp;v&nbsp;té zamilovanosti vymyslel, přineslo nějaké ovoce. Jednou pracoval dlouho na&nbsp;obchodě s&nbsp;jakýmsi zbožím, které bylo, jak se&nbsp;ukázalo, zakázané. Jindy jsme se&nbsp;zase octli tváří v&nbsp;tvář muži, jehož obličej byl stažen bolestí, jako bychom mu&nbsp;nevědomky šlápli na&nbsp;kuří oko. Chtěl vědět, jak jsme se&nbsp;k&nbsp;tomu zboží dostali, a&nbsp;předpokládal, že&nbsp;jsme reprezentanty mocných zahraničních konkurentů. Nejdřív byl z&nbsp;toho zničený a&nbsp;bál se&nbsp;nejhoršího. Když však zjistil naši naivitu, vysmál se&nbsp;nám do&nbsp;tváře a&nbsp;ubezpečil nás, že&nbsp;nic nepořídíme. Nakonec se&nbsp;ukázalo, že&nbsp;měl pravdu, ale trvalo dost dlouho, než jsme se&nbsp;s&nbsp;tím odsudkem smířili, a&nbsp;Carmen napsala spousty dopisů. Zjistili jsme, že&nbsp;zboží je&nbsp;nedosažitelné, protože je&nbsp;obehnané zákopy. Já&nbsp;se&nbsp;o&nbsp;tom Augustě nezmínil, ale ona o&nbsp;tom se&nbsp;mnou mluvila, protože Guido o&nbsp;tom mluvil s&nbsp;Adou, aby jí&nbsp;ukázal, kolik má&nbsp;náš stenograf práce. Ale i&nbsp;tak byl ten neuskutečněný obchod pro Guida velice důležitý. Mluvil o&nbsp;něm den co&nbsp;den. Byl přesvědčen, že&nbsp;nikde jinde by&nbsp;se&nbsp;něco podobného nemohlo stát. Prostředí obchodu je&nbsp;hotová mizerie a&nbsp;každého podnikavého obchodníka v&nbsp;něm hned zardousí. To&nbsp;platilo i&nbsp;o&nbsp;něm.</span></p>
          <p class="chunk" data-nb-ref-number="79" data-nb-words="58" data-nb-chars="350"><span class="idea" data-nb-ref-number="79" id="idea79" data-nb-words="58" data-nb-chars="350">V&nbsp;té ztřeštěné a&nbsp;zmatené řadě obchodů, jež tehdy prošly našima rukama, byl i&nbsp;jeden, který nám je&nbsp;spálil. Ani jsme o&nbsp;něj neusilovali, přepadl nás sám. Zapletl nás do&nbsp;něho jeden Dalmatinec, jistý Tacich, jehož otec kdysi pracoval v&nbsp;Argentině s&nbsp;Guidovým otcem. Nejdřív nás navštívil jen proto, že&nbsp;potřeboval jakési reference, které jsme mu&nbsp;taky sehnali.</span></p>
          <p class="chunk" data-nb-ref-number="80" data-nb-words="173" data-nb-chars="985"><span class="idea" data-nb-ref-number="80" id="idea80" data-nb-words="173" data-nb-chars="985">Tacich byl velmi krásný mladý muž, dokonce až&nbsp;příliš krásný. Byl vysoký, statný, měl olivovou tvář a&nbsp;v&nbsp;ní tmavě modré oči, dlouhé obočí a&nbsp;krátké husté kníry, které hrály do&nbsp;zlatova. Krátce a&nbsp;dobře, vyznačoval se&nbsp;takovým rafinovaným barevným souladem, že&nbsp;se&nbsp;mi&nbsp;zdálo, jako by&nbsp;byl přímo stvořený pro Carmen. Zdálo se&nbsp;to&nbsp;zřejmě i&nbsp;jemu, a&nbsp;tak k&nbsp;nám chodil každý den. Hovory v&nbsp;naší kanceláři trvaly celé hodiny, ale nikdy nebyly nudné. Oba muži bojovali o&nbsp;ženu a&nbsp;jako všichni zamilovaní stavěli na&nbsp;odiv své nejlepší vlastnosti. Guida trochu zarazilo, když za&nbsp;ním ten Dalmatinec přišel dokonce i&nbsp;domů, a&nbsp;tak poznal Adu, ale v&nbsp;Carmeniných očích už&nbsp;Guidovi nemohlo nic uškodit; já, který jsem ty&nbsp;oči znal tak dobře, jsem to&nbsp;poznal hned, kdežto Tacich to&nbsp;zjistil mnohem později, a&nbsp;aby měl častěji záminku ji&nbsp;vídat, koupil několik vagonů mýdla raději od&nbsp;nás než od&nbsp;výrobce, i&nbsp;když za&nbsp;ně&nbsp;zaplatil o&nbsp;několik procent víc. Kromě toho nás, a&nbsp;zase jen z&nbsp;lásky, zapletl do&nbsp;toho katastrofálního obchodu.</span></p>
          <p class="chunk" data-nb-ref-number="81" data-nb-words="111" data-nb-chars="675"><span class="idea" data-nb-ref-number="81" id="idea81" data-nb-words="111" data-nb-chars="675">Tacichův otec si&nbsp;všiml, že&nbsp;v&nbsp;jistých obdobích cena síranu měďnatého pravidelně stoupá a&nbsp;v&nbsp;jiných klesá. Rozhodl se&nbsp;tedy, že&nbsp;ho&nbsp;v&nbsp;Anglii v&nbsp;příznivé chvíli koupí na&nbsp;spekulaci nějakých šedesát tun. Dlouho jsme o&nbsp;tom obchodě mluvili, a&nbsp;dokonce jsme jej i&nbsp;připravovali tím, že&nbsp;jsme navázali spojení s&nbsp;anglickým obchodním domem. Potom otec synovi zatelegrafoval, že&nbsp;podle jeho zdání nadešla vhodná chvíle, a&nbsp;udal i&nbsp;cenu, za&nbsp;niž je&nbsp;ochoten obchod uzavřít. Tacich ve&nbsp;své zamilovanosti přiběhl k&nbsp;nám a&nbsp;za odměnu Carmenina krásného, hlubokého a&nbsp;něžného pohledu nám celou tu&nbsp;transakci přenechal. Chudák Dalmatinec ten pohled vděčně přijal, aniž tušil, že&nbsp;to&nbsp;byl projev lásky ke&nbsp;Guidovi.</span></p>
          <p class="chunk" data-nb-ref-number="82" data-nb-words="193" data-nb-chars="1157"><span class="idea" data-nb-ref-number="82" id="idea82" data-nb-words="193" data-nb-chars="1157">Vzpomínám si, s&nbsp;jakým klidem a&nbsp;jistotou se&nbsp;Guido do&nbsp;toho obchodu pustil. Vypadal totiž skutečně naprosto snadný, protože si&nbsp;mohl dát zboží poslat z&nbsp;Anglie přímo do&nbsp;našeho přístavu, kde se&nbsp;dalo bez překládání postoupit našemu zákazníkovi. Přesně stanovil zisk, který na&nbsp;tom chtěl mít, a&nbsp;s&nbsp;mou pomocí určil i&nbsp;limit zisku pro našeho anglického partnera. Pak jsme s&nbsp;pomocí slovníku spolu sestavili anglický telegram. Když byl odeslán, mnul si&nbsp;Guido ruce a&nbsp;začal počítat, kolik korun mu&nbsp;skápne do&nbsp;pokladny jako odměna za&nbsp;tu&nbsp;lehkou a&nbsp;krátkou práci. Aby si&nbsp;zajistil přízeň bohů, považoval za&nbsp;spravedlivé slíbit malou provizi nejdřív mně a&nbsp;pak s&nbsp;jistou zlomyslností i&nbsp;Carmen, která na&nbsp;obchodě spolupracovala svýma očima. Oba dva jsme to&nbsp;chtěli odmítnout, ale on&nbsp;nás prosil, abychom alespoň dělali, že&nbsp;to&nbsp;přijímáme. Bál se&nbsp;ostatně, že&nbsp;to&nbsp;zakřikneme, a&nbsp;já jsem ho&nbsp;rychle potěšil, abych ho&nbsp;uklidnil. Věděl jsem s&nbsp;matematickou jistotou, že&nbsp;se&nbsp;ode mne může nadát jen přání všeho nejlepšího, ale chápal jsem, že&nbsp;o&nbsp;tom může pochybovat. Na&nbsp;tomto světě, pokud k&nbsp;sobě necítíme nenávist, se&nbsp;máme všichni rádi, ale vřelými přáními provázíme pouze obchody, na&nbsp;nichž se&nbsp;podílíme.</span></p>
          <p class="chunk" data-nb-ref-number="83" data-nb-words="99" data-nb-chars="575"><span class="idea" data-nb-ref-number="83" id="idea83" data-nb-words="99" data-nb-chars="575">Obchod byl probrán ze&nbsp;všech stran, ba&nbsp;vzpomínám si, že&nbsp;Guido dokonce počítal, že&nbsp;by&nbsp;ze&nbsp;zisku mohl svou rodinu i&nbsp;kancelář, to&nbsp;jest své dvě rodiny, jak často říkal, nebo své dvě kanceláře, jak říkal jindy, když se&nbsp;dlouho otravoval doma, vydržovat řadu měsíců. Ten obchod byl promyšlený až&nbsp;příliš, a&nbsp;nezdařil se&nbsp;asi právě proto. Z&nbsp;Londýna jsme dostali krátký telegram: <em>Zaznamenáno</em>, a&nbsp;navíc tam byla udána cena, jaká se&nbsp;ten den za&nbsp;modrou skalici platila, daleko vyšší než ta, kterou nám dával náš zákazník. Sbohem, obchode! Když se&nbsp;o&nbsp;tom Tacich dozvěděl, brzy nato Terst opustil.</span></p>
          <p class="chunk" data-nb-ref-number="84" data-nb-words="178" data-nb-chars="1067"><span class="idea" data-nb-ref-number="84" id="idea84" data-nb-words="178" data-nb-chars="1067">V&nbsp;té době jsem asi na&nbsp;měsíc do&nbsp;kanceláře přestal chodit, a&nbsp;tak dopis, který firmě došel a&nbsp;vypadal neškodně, ale který měl mít pro Guida vážné důsledky, mýma rukama neprošel. Tím dopisem nám anglická firma potvrzovala svůj telegram a&nbsp;končila zprávou, že&nbsp;náš příkaz vzala na&nbsp;vědomí jako platný, nebude-li odvolán. Guido na&nbsp;nějaké odvolání vůbec nepomyslel a&nbsp;já, když jsem se&nbsp;do&nbsp;kanceláře vrátil, jsem už&nbsp;na&nbsp;tu&nbsp;záležitost ani nevzpomněl. A&nbsp;tak za&nbsp;několik měsíců potom jednoho večera přišel Guido za&nbsp;mnou domů s&nbsp;telegramem, jemuž nerozuměl a&nbsp;o&nbsp;němž se&nbsp;domníval, že&nbsp;nám byl doručen omylem, přestože na&nbsp;něm byla jasně naše telegrafická adresa, kterou jsem dal řádně zapsat, jakmile jsme se&nbsp;v&nbsp;naší kanceláři usadili. Telegram obsahoval pouze tři slova: <em>60 tons settled</em>. Hned jsem to&nbsp;pochopil, nebylo to&nbsp;ostatně těžké, protože ten obchod s&nbsp;modrou skalicí byl jediný velký obchod, který jsme uzavřeli. Řekl jsem mu: z&nbsp;toho telegramu je&nbsp;jasné, že&nbsp;ceny, kterou jsme určili pro provedení našeho příkazu, bylo dosaženo a&nbsp;že tedy jsme šťastnými majiteli šedesáti tun modré skalice.</span></p>
          <p class="chunk" data-nb-ref-number="85" data-nb-words="3" data-nb-chars="17"><span class="idea" data-nb-ref-number="85" id="idea85" data-nb-words="3" data-nb-chars="17">Guido se&nbsp;ohradil:</span></p>
          <p class="chunk" data-nb-ref-number="86" data-nb-words="11" data-nb-chars="81"><span class="idea" data-nb-ref-number="86" id="idea86" data-nb-words="11" data-nb-chars="81">„Cožpak je&nbsp;myslitelné, abych přijal provedení svého příkazu s&nbsp;takovým zpožděním?“</span></p>
          <p class="chunk" data-nb-ref-number="87" data-nb-words="62" data-nb-chars="363"><span class="idea" data-nb-ref-number="87" id="idea87" data-nb-words="62" data-nb-chars="363">Hned jsem si&nbsp;pomyslel, že&nbsp;by&nbsp;měl být v&nbsp;naší kanceláři dopis potvrzující první telegram, ačkoli si&nbsp;Guido nevzpomíná, že&nbsp;by&nbsp;jej byl dostal. Znepokojil se&nbsp;a&nbsp;navrhl, abychom rychle zašli do&nbsp;kanceláře a&nbsp;podívali se, jestli tam není. Rád jsem s&nbsp;tím souhlasil, protože mi&nbsp;bylo nepříjemné mluvit o&nbsp;tom před Augustou, nevěděla totiž, že&nbsp;jsem se&nbsp;v&nbsp;kanceláři měsíc neukázal.</span></p>
          <p class="chunk" data-nb-ref-number="88" data-nb-words="69" data-nb-chars="388"><span class="idea" data-nb-ref-number="88" id="idea88" data-nb-words="69" data-nb-chars="388">Běželi jsme do&nbsp;kanceláře. Guido, když viděl, do&nbsp;čeho jej ten první velký obchod žene, byl tak rozmrzelý, že&nbsp;by&nbsp;byl běžel až&nbsp;do&nbsp;Londýna, jen aby se&nbsp;ho&nbsp;zbavil. Otevřeli jsme kancelář; tam jsme se&nbsp;ve&nbsp;tmě po&nbsp;hmatu dostali do&nbsp;naší místnosti a&nbsp;zažehli plynovou lampu. Pak už&nbsp;jsme dopis rychle našli a&nbsp;zněl, jak jsem předpokládal; podával zprávu, že&nbsp;náš příkaz, platný do&nbsp;odvolání, byl proveden.</span></p>
          <p class="chunk" data-nb-ref-number="89" data-nb-words="20" data-nb-chars="126"><span class="idea" data-nb-ref-number="89" id="idea89" data-nb-words="20" data-nb-chars="126">Guido se&nbsp;na&nbsp;dopis díval a&nbsp;vraštil čelo, nevím, jestli nelibostí nebo úsilím zničit pohledem, co&nbsp;těmi prostými slovy oznamoval.</span></p>
          <p class="chunk" data-nb-ref-number="90" data-nb-words="18" data-nb-chars="105"><span class="idea" data-nb-ref-number="90" id="idea90" data-nb-words="18" data-nb-chars="105">„Když si&nbsp;pomyslím,“ poznamenal, „že by&nbsp;bylo stačilo napsat dvě slova a&nbsp;mohl jsem být této škody ušetřen!“</span></p>
          <p class="chunk" data-nb-ref-number="91" data-nb-words="43" data-nb-chars="251"><span class="idea" data-nb-ref-number="91" id="idea91" data-nb-words="43" data-nb-chars="251">Tato výčitka jistě nemířila na&nbsp;mne, protože já&nbsp;jsem v&nbsp;kanceláři tehdy nebyl, i&nbsp;když jsem dokázal dopis rychle najít, ač&nbsp;jsem jej předtím nikdy neviděl. Ale abych všechny výčitky odmítl jednou provždycky, obrátil jsem se&nbsp;na&nbsp;něj a&nbsp;řekl jsem mu&nbsp;rozhodně:</span></p>
          <p class="chunk" data-nb-ref-number="92" data-nb-words="10" data-nb-chars="64"><span class="idea" data-nb-ref-number="92" id="idea92" data-nb-words="10" data-nb-chars="64">„Za mé&nbsp;nepřítomnosti jsi měl přece všechny dopisy pořádně číst!“</span></p>
          <p class="chunk" data-nb-ref-number="93" data-nb-words="8" data-nb-chars="53"><span class="idea" data-nb-ref-number="93" id="idea93" data-nb-words="8" data-nb-chars="53">Guidovo čelo se&nbsp;vyjasnilo. Pokrčil rameny a&nbsp;zašeptal:</span></p>
          <p class="chunk" data-nb-ref-number="94" data-nb-words="6" data-nb-chars="43"><span class="idea" data-nb-ref-number="94" id="idea94" data-nb-words="6" data-nb-chars="43">„Třeba ještě tenhle obchod skončí šťastně.“</span></p>
          <p class="chunk" data-nb-ref-number="95" data-nb-words="11" data-nb-chars="51"><span class="idea" data-nb-ref-number="95" id="idea95" data-nb-words="11" data-nb-chars="51">Brzy nato se&nbsp;se&nbsp;mnou rozloučil a&nbsp;já se&nbsp;vrátil domů.</span></p>
          <p class="chunk" data-nb-ref-number="96" data-nb-words="103" data-nb-chars="577"><span class="idea" data-nb-ref-number="96" id="idea96" data-nb-words="103" data-nb-chars="577">Ale Tacich měl pravdu: v&nbsp;jistých obdobích modrá skalice klesala níž a&nbsp;níž, každý den hlouběji, a&nbsp;my, vzhledem k&nbsp;tomu, že&nbsp;náš příkaz byl proveden, a&nbsp;vzhledem k&nbsp;tomu, že&nbsp;jsme okamžitě nebyli s&nbsp;to ono zboží prodat za&nbsp;tu&nbsp;cenu dál, my&nbsp;jsme měli možnost celý ten fenomén studovat. Naše ztráta rostla. První den se&nbsp;mě&nbsp;ptal Guido na&nbsp;radu. Byl by&nbsp;mohl prodat se&nbsp;ztrátou, která byla ve&nbsp;srovnání s&nbsp;tou, již měl utrpět později, malá. Nechtěl jsem mu&nbsp;dávat rady, ale neopomenul jsem mu&nbsp;připomenout Tacichovo přesvědčení, že&nbsp;to&nbsp;klesání ceny bude pokračovat dalších pět měsíců. Guido se&nbsp;smál.</span></p>
          <p class="chunk" data-nb-ref-number="97" data-nb-words="13" data-nb-chars="79"><span class="idea" data-nb-ref-number="97" id="idea97" data-nb-words="13" data-nb-chars="79">„To by&nbsp;mi&nbsp;ještě chybělo, abych si&nbsp;nechal řídit své obchody nějakým venkovanem!“</span></p>
          <p class="chunk" data-nb-ref-number="98" data-nb-words="56" data-nb-chars="316"><span class="idea" data-nb-ref-number="98" id="idea98" data-nb-words="56" data-nb-chars="316">Vzpomínám si, že&nbsp;jsem se&nbsp;ho&nbsp;přece jen snažil poopravit a&nbsp;říct mu, že&nbsp;ten venkovan strávil mnoho let svého života v&nbsp;malém dalmatském městečku a&nbsp;všímal si&nbsp;tam modré skalice. Nemůžu proto mít žádné výčitky svědomí, pokud jde o&nbsp;ztrátu, kterou v&nbsp;tom obchodě Guido utrpěl. Kdyby mě&nbsp;byl poslouchal, byl by&nbsp;jí&nbsp;býval ušetřen.</span></p>
          <p class="chunk" data-nb-ref-number="99" data-nb-words="92" data-nb-chars="552"><span class="idea" data-nb-ref-number="99" id="idea99" data-nb-words="92" data-nb-chars="552">Později jsme mluvili o&nbsp;modré skalici s&nbsp;jedním agentem, malým človíčkem, tlustým, živým a&nbsp;opatrným, a&nbsp;ten nás za&nbsp;tento nákup pokáral. Nezdálo se&nbsp;však, že&nbsp;sdílí mínění Tacichovo. Podle něho&nbsp;– byl totiž sám obchodníkem&nbsp;– cena modré skalice přece kolísá podle ceny kovu. Guido po&nbsp;tomto setkání získal určitou jistotu. Poprosil agenta, aby ho&nbsp;o&nbsp;všech pohybech ceny zpravoval; že&nbsp;počká, protože chce prodat nejen beze ztráty, ale s&nbsp;malým ziskem. Agent se&nbsp;pousmál a&nbsp;pak během rozmluvy řekl větu, kterou jsem si&nbsp;poznamenal, protože se&nbsp;mi&nbsp;zdála velice pravdivá:</span></p>
          <p class="chunk" data-nb-ref-number="100" data-nb-words="22" data-nb-chars="131"><span class="idea" data-nb-ref-number="100" id="idea100" data-nb-words="22" data-nb-chars="131">„Je s&nbsp;podivem, jak málo lidí se&nbsp;na&nbsp;tomto světě dokáže smířit se&nbsp;ztrátami malými; velké mají okamžitě za&nbsp;následek velkou rezignaci.“</span></p>
          <p class="chunk" data-nb-ref-number="101" data-nb-words="47" data-nb-chars="259"><span class="idea" data-nb-ref-number="101" id="idea101" data-nb-words="47" data-nb-chars="259">Guido si&nbsp;z&nbsp;toho nic nedělal. Obdivoval jsem ho&nbsp;i&nbsp;proto, že&nbsp;agentovi neřekl, jakým způsobem jsme k&nbsp;nákupu došli. Řekl jsem mu&nbsp;to&nbsp;a&nbsp;on se&nbsp;tím trochu pyšnil. Odpověděl mi, že&nbsp;se&nbsp;obával, aby nás a&nbsp;náš obchod tím, že&nbsp;by&nbsp;vypravoval historii nákupu, nediskreditoval.</span></p>
          <p class="chunk" data-nb-ref-number="102" data-nb-words="96" data-nb-chars="585"><span class="idea" data-nb-ref-number="102" id="idea102" data-nb-words="96" data-nb-chars="585">Pak jsme po&nbsp;dlouhou dobu víc o&nbsp;modré skalici nemluvili, až&nbsp;do&nbsp;doby, kdy přišel z&nbsp;Londýna dopis s&nbsp;výzvou, abychom zaplatili a&nbsp;dali směrnice, pokud jde o&nbsp;dopravu. Přijmout a&nbsp;uskladnit šedesát tun! Guidovi se&nbsp;začala točit hlava. Propočítávali jsme, kolik by&nbsp;nás to&nbsp;stálo, kdybychom měli tolik zboží několik měsíců skladovat. Obrovská částka! Nic jsem neřekl, ale zprostředkovatel, který by&nbsp;už&nbsp;rád viděl zboží v&nbsp;Terstu, protože teprve potom je&nbsp;měl dříve nebo později prodat, Guida upozornil, že&nbsp;ta&nbsp;částka, jež se&nbsp;mu&nbsp;zdá obrovská, nedělá tolik, když se&nbsp;vyjádří v&nbsp;„procentech“ hodnoty zboží.</span></p>
          <p class="chunk" data-nb-ref-number="103" data-nb-words="12" data-nb-chars="62"><span class="idea" data-nb-ref-number="103" id="idea103" data-nb-words="12" data-nb-chars="62">Guido se&nbsp;dal do&nbsp;smíchu, protože se&nbsp;mu&nbsp;zdála ta&nbsp;poznámka divná:</span></p>
          <p class="chunk" data-nb-ref-number="104" data-nb-words="13" data-nb-chars="71"><span class="idea" data-nb-ref-number="104" id="idea104" data-nb-words="13" data-nb-chars="71">„Nemám peníze na&nbsp;sto kilo modré skalice, a&nbsp;mám jí&nbsp;bohužel šedesát tun!“</span></p>
          <p class="chunk" data-nb-ref-number="105" data-nb-words="145" data-nb-chars="824"><span class="idea" data-nb-ref-number="105" id="idea105" data-nb-words="145" data-nb-chars="824">Nakonec by&nbsp;se&nbsp;byl nechal agentovou kalkulací přesvědčit, byla zřejmě správná vzhledem k&nbsp;tomu, že&nbsp;při malém pohybu ceny skalice by&nbsp;byly výdaje na&nbsp;úroky kryty, ale zarazila ho&nbsp;v&nbsp;té chvíli jedna jeho takzvaná inspirace. Když dostal Guido nějaký vlastní obchodní nápad, přímo o&nbsp;něm blouznil a&nbsp;jeho mysl nebyla pak žádných jiných úvah schopna. Jeho idea byla tato: zboží mu&nbsp;bylo dodáno franco Terst od&nbsp;lidí, kteří měli zaplatit jeho dopravu z&nbsp;Anglie. Kdyby se&nbsp;teď zboží postoupilo těm, kteří je&nbsp;prodali, a&nbsp;ti by&nbsp;tím ušetřili výdaje za&nbsp;onu dopravu, mohl by&nbsp;on&nbsp;využít ceny o&nbsp;hodně výhodněji, než jaká mu&nbsp;byla nabízena v&nbsp;Terstu. Ono to&nbsp;tak docela nebylo, ale abychom ho&nbsp;potěšili, nikdo z&nbsp;nás se&nbsp;o&nbsp;tom nepřel. Teď, když byla záležitost vyřízena, rozestřel se&nbsp;mu&nbsp;po&nbsp;tváři trochu trpký úsměv, jaký se&nbsp;zdá pro pesimistu typický, a&nbsp;řekl:</span></p>
          <p class="chunk" data-nb-ref-number="106" data-nb-words="15" data-nb-chars="85"><span class="idea" data-nb-ref-number="106" id="idea106" data-nb-words="15" data-nb-chars="85">„Už o&nbsp;tom nemluvme. Bylo to&nbsp;trochu drahé ponaučení, budeme ho&nbsp;teď muset umět využít.“</span></p>
          <p class="chunk" data-nb-ref-number="107" data-nb-words="30" data-nb-chars="168"><span class="idea" data-nb-ref-number="107" id="idea107" data-nb-words="30" data-nb-chars="168">Ale zatím se&nbsp;o&nbsp;tom ještě mluvilo. Už&nbsp;nikdy neměl při odmítání obchodů tu&nbsp;svou krásnou jistotu, a&nbsp;když jsem mu&nbsp;na&nbsp;konci roku ukázal, kolik peněz jsme ztratili, zašeptal:</span></p>
          <p class="chunk" data-nb-ref-number="108" data-nb-words="18" data-nb-chars="103"><span class="idea" data-nb-ref-number="108" id="idea108" data-nb-words="18" data-nb-chars="103">„Ta zatracená modrá skalice, to&nbsp;bylo moje neštěstí. Pořád ještě cítím, že&nbsp;se&nbsp;z&nbsp;té ztráty musím sebrat!“</span></p>
          <p class="chunk" data-nb-ref-number="109" data-nb-words="92" data-nb-chars="507"><span class="idea" data-nb-ref-number="109" id="idea109" data-nb-words="92" data-nb-chars="507">Moji nepřítomnost v&nbsp;kanceláři způsobilo to, že&nbsp;mě&nbsp;opustila Carla. Nemohl jsem se&nbsp;už&nbsp;na&nbsp;Carmeninu a&nbsp;Guidovy lásku dívat. Hleděli na&nbsp;sebe, usmívali se&nbsp;na&nbsp;sebe&nbsp;– v&nbsp;mé přítomnosti. S&nbsp;opovržením jsem odtud odešel. Rozhodl jsem se&nbsp;jednoho večera ve&nbsp;chvíli, kdy jsem zavíral kancelář, a&nbsp;nikomu jsem nic neřekl. Čekal jsem, že&nbsp;se&nbsp;mě&nbsp;Guido zeptá na&nbsp;důvod, proč jsem ho&nbsp;opustil, a&nbsp;chystal jsem se&nbsp;povědět mu&nbsp;svoje. Mohl jsem na&nbsp;něho být hodně přísný vzhledem k&nbsp;tomu, že&nbsp;on&nbsp;neměl o&nbsp;mých vycházkách do&nbsp;parku ani tušení.</span></p>
          <p class="chunk" data-nb-ref-number="110" data-nb-words="231" data-nb-chars="1235"><span class="idea" data-nb-ref-number="110" id="idea110" data-nb-words="231" data-nb-chars="1235">Byla ve&nbsp;mně jakási žárlivost, protože Carmen mi&nbsp;připadala jako Guidova Carla, ale mírnější a&nbsp;pokornější. Právě tak jako se&nbsp;svou první ženou byl i&nbsp;se svou druhou ženou šťastnější než já. Ale možná&nbsp;– a&nbsp;to byl pro mne důvod k&nbsp;další výčitce na&nbsp;jeho adresu&nbsp;– že&nbsp;za&nbsp;takové štěstí vděčil taky oněm svým vlastnostem, které jsem mu&nbsp;záviděl a&nbsp;které jsem vždycky považoval za&nbsp;méněcenné: jak to&nbsp;bylo s&nbsp;jeho jistotou ve&nbsp;hře na&nbsp;houslích, zrovna tak to&nbsp;bylo s&nbsp;jeho nenuceností v&nbsp;životě. Od&nbsp;této chvíle jsem věděl s&nbsp;jistotou, že&nbsp;jsem Carlu obětoval Augustě. Když jsem se&nbsp;v&nbsp;duchu vracel k&nbsp;těm dvěma letům štěstí, jež mi&nbsp;Carla poskytla, bylo pro mne těžké porozumět, jak mě&nbsp;mohla takovou dobu snášet&nbsp;– vzhledem k&nbsp;tomu, jak byla uzpůsobena, jak teď vím. Což jsem ji&nbsp;svou láskou k&nbsp;Augustě denně neurážel? Naproti tomu o&nbsp;Guidovi jsem s&nbsp;jistotou věděl, že&nbsp;se&nbsp;dokáže těšit z&nbsp;Carmen, aniž si&nbsp;vůbec na&nbsp;Adu vzpomene. Pro jeho nenucenou duši nebyly dvě ženy moc. Když jsem se&nbsp;s&nbsp;ním srovnával, zdálo se&nbsp;mi, že&nbsp;jsem přímo nevinný. Oženil jsem se&nbsp;s&nbsp;Augustou, aniž jsem ji&nbsp;miloval, ale&nbsp;– jakkoli mi&nbsp;dnes na&nbsp;Adě vůbec nezáleží&nbsp;– vzpomněl jsem si&nbsp;na&nbsp;lásku, kterou ve&nbsp;mně vzbuzovala, a&nbsp;právě proto se&nbsp;mi&nbsp;zdálo, že&nbsp;bych byl na&nbsp;jeho místě ještě jemnější, než jsem teď já.</span></p>
          <p class="chunk" data-nb-ref-number="111" data-nb-words="131" data-nb-chars="718"><span class="idea" data-nb-ref-number="111" id="idea111" data-nb-words="131" data-nb-chars="718">Ale Guido za&nbsp;mnou nepřišel. Sám jsem se&nbsp;vrátil do&nbsp;té&nbsp;kanceláře, abych hledal úlevu ve&nbsp;velké nudě. On&nbsp;se&nbsp;choval ve&nbsp;shodě s&nbsp;ujednáními naší smlouvy a&nbsp;podle ní&nbsp;jsem nebyl k&nbsp;žádné pravidelné činnosti při jeho obchodech zavázán, a&nbsp;když se&nbsp;se&nbsp;mnou v&nbsp;domě nebo jinde srazil, projevoval mi&nbsp;velké přátelství jako obvykle, za&nbsp;což jsem mu&nbsp;byl vždycky vděčný, a&nbsp;nezdálo se&nbsp;mi, že&nbsp;by&nbsp;si&nbsp;vzpomínal, že&nbsp;jsem místo u&nbsp;onoho stolu, který pro mne koupil, nechával prázdné. Mezi námi dvěma nestálo nic než moje rozpaky. Když jsem se&nbsp;vrátil na&nbsp;své místo, přijal mě, jako kdybych byl v&nbsp;jeho kanceláři nepřítomen jen jeden den, vřele projevil radost, že&nbsp;je&nbsp;opět v&nbsp;mé společnosti, a&nbsp;když slyšel o&nbsp;mém záměru ujmout se&nbsp;znovu své práce, zvolal:</span></p>
          <p class="chunk" data-nb-ref-number="112" data-nb-words="14" data-nb-chars="81"><span class="idea" data-nb-ref-number="112" id="idea112" data-nb-words="14" data-nb-chars="81">„Přece jen jsem dobře udělal, že&nbsp;jsem nikomu nedovolil, aby se&nbsp;dotkl tvých knih!“</span></p>
          <p class="chunk" data-nb-ref-number="113" data-nb-words="15" data-nb-chars="80"><span class="idea" data-nb-ref-number="113" id="idea113" data-nb-words="15" data-nb-chars="80">Vskutku jsem našel i&nbsp;hlavní knihu, i&nbsp;denní knihu na&nbsp;místě, kde jsem je&nbsp;zanechal.</span></p>
          <p class="chunk" data-nb-ref-number="114" data-nb-words="3" data-nb-chars="16"><span class="idea" data-nb-ref-number="114" id="idea114" data-nb-words="3" data-nb-chars="16">Luciano mi&nbsp;řekl:</span></p>
          <p class="chunk" data-nb-ref-number="115" data-nb-words="40" data-nb-chars="231"><span class="idea" data-nb-ref-number="115" id="idea115" data-nb-words="40" data-nb-chars="231">„Doufáme, že&nbsp;teď, když jste tu, se&nbsp;zas rozhýbeme. Myslím, že&nbsp;pan Guido kvůli několika obchodům, o&nbsp;které se&nbsp;pokoušel, a&nbsp;nevydařily se&nbsp;mu, ztratil odvahu. Nic mu&nbsp;o&nbsp;tom, co&nbsp;vám povídám, neříkejte, ale hleďte ho&nbsp;pokud možno povzbudit.“</span></p>
          <p class="chunk" data-nb-ref-number="116" data-nb-words="67" data-nb-chars="375"><span class="idea" data-nb-ref-number="116" id="idea116" data-nb-words="67" data-nb-chars="375">Opravdu jsem si&nbsp;všiml, že&nbsp;se&nbsp;v&nbsp;kanceláři pracovalo velice málo, a&nbsp;dokud nás nepřivedla k&nbsp;větší živosti ta&nbsp;náhlá ztráta s&nbsp;modrou skalicí, byl tam život skutečně idylický. Hned jsem z&nbsp;toho usoudil, že&nbsp;Guido už&nbsp;necítí naléhavou potřebu pracovat, aby bral Carmen do&nbsp;své ředitelny, a&nbsp;stejně rychle jsem vycítil, že&nbsp;období, kdy se&nbsp;jí&nbsp;dvořil, je&nbsp;pryč a&nbsp;že se&nbsp;už&nbsp;stala jeho milenkou.</span></p>
          <p class="chunk" data-nb-ref-number="117" data-nb-words="128" data-nb-chars="755"><span class="idea" data-nb-ref-number="117" id="idea117" data-nb-words="128" data-nb-chars="755">Carmenino přivítání pro mne bylo překvapením, protože najednou cítila potřebu připomenout mi&nbsp;jednu věc, na&nbsp;kterou jsem úplně zapomněl. Zřejmě jsem tenkrát, než jsem do&nbsp;té&nbsp;kanceláře přestal chodit a&nbsp;celé dny jsem běhal za&nbsp;tolika ženami, protože jsem nemohl jít za&nbsp;tou svou, zaútočil i&nbsp;na Carmen. Mluvila se&nbsp;mnou s&nbsp;velikou vážností a&nbsp;s&nbsp;jistými rozpaky: byla ráda, že&nbsp;mě&nbsp;zase vidí, poněvadž se&nbsp;domnívala, že&nbsp;mám Guida rád a&nbsp;moje rady by&nbsp;mu&nbsp;mohly být užitečné, a&nbsp;proto chtěla se&nbsp;mnou udržovat hezké, bratrské přátelství&nbsp;– pokud s&nbsp;tím budu souhlasit. Skutečně taky něco podobného řekla, když mi&nbsp;s&nbsp;velkým gestem podávala ruku. Její tvář, tak krásná, že&nbsp;vždycky působila mírně, vypadala velice přísně, aby bylo vidět, že&nbsp;vztah, který mi&nbsp;nabízí, je&nbsp;ryze bratrský.</span></p>
          <p class="chunk" data-nb-ref-number="118" data-nb-words="102" data-nb-chars="569"><span class="idea" data-nb-ref-number="118" id="idea118" data-nb-words="102" data-nb-chars="569">Teprve tehdy jsem si&nbsp;vzpomněl a&nbsp;začervenal jsem se. Možná, že&nbsp;kdybych si&nbsp;na&nbsp;to&nbsp;byl vzpomněl dřív, nikdy bych se&nbsp;byl už&nbsp;do&nbsp;kanceláře nevrátil. Byla to&nbsp;věc tak nepatrná a&nbsp;zasutá mezi tolik jiných, stejně bezvýznamných, že&nbsp;kdyby mi&nbsp;ji&nbsp;nyní nebyla připomněla, byl bych si&nbsp;mohl myslet, že&nbsp;se&nbsp;nikdy nestala. Několik dní potom, co&nbsp;mě&nbsp;Carla opustila, dal jsem se&nbsp;do&nbsp;zkoumání knih. Požádal jsem Carmen, aby mi&nbsp;pomáhala, a&nbsp;pomaloučku, abych viděl na&nbsp;touž stránku, jsem jí&nbsp;položil ruku kolem pasu a&nbsp;tiskl jej stále víc. Carmen se&nbsp;mi&nbsp;skokem vymanila a&nbsp;já jsem pak kancelář opustil.</span></p>
          <p class="chunk" data-nb-ref-number="119" data-nb-words="31" data-nb-chars="159"><span class="idea" data-nb-ref-number="119" id="idea119" data-nb-words="31" data-nb-chars="159">Byl bych se&nbsp;býval mohl bránit tím, že&nbsp;bych se&nbsp;pousmál, a&nbsp;přimět ji, aby se&nbsp;smála se&nbsp;mnou, protože ženy se&nbsp;tak rády smějí takovým proviněním. Mohl jsem jí&nbsp;říct:</span></p>
          <p class="chunk" data-nb-ref-number="120" data-nb-words="30" data-nb-chars="149"><span class="idea" data-nb-ref-number="120" id="idea120" data-nb-words="30" data-nb-chars="149">„Pokusil jsem se&nbsp;o&nbsp;něco, co&nbsp;se&nbsp;mi&nbsp;nepodařilo, a&nbsp;je mi&nbsp;to&nbsp;líto, ale nezlobím se&nbsp;pro to&nbsp;a&nbsp;chci být vaším přítelem, pokud si&nbsp;nebudete přát něco jiného.“</span></p>
          <p class="chunk" data-nb-ref-number="121" data-nb-words="14" data-nb-chars="74"><span class="idea" data-nb-ref-number="121" id="idea121" data-nb-words="14" data-nb-chars="74">Nebo jsem mohl odpovědět také jako člověk vážný a&nbsp;omluvit se&nbsp;jí&nbsp;i&nbsp;Guidovi:</span></p>
          <p class="chunk" data-nb-ref-number="122" data-nb-words="14" data-nb-chars="77"><span class="idea" data-nb-ref-number="122" id="idea122" data-nb-words="14" data-nb-chars="77">„Odpusťte mi&nbsp;a&nbsp;nesuďte mě, dokud se&nbsp;nedozvíte, v&nbsp;jakém jsem byl právě stavu.“</span></p>
          <p class="chunk" data-nb-ref-number="123" data-nb-words="177" data-nb-chars="1023"><span class="idea" data-nb-ref-number="123" id="idea123" data-nb-words="177" data-nb-chars="1023">Ale nic mě&nbsp;nenapadlo. Myslím, že&nbsp;jsem měl hrdlo sevřené záštím, které mi&nbsp;tam ztuhlo, a&nbsp;nemohl jsem mluvit. Všechny ty&nbsp;ženy, které mě&nbsp;odmítly, dávaly rozhodně mému životu přímo tragický nádech. Ještě nikdy jsem neprožíval období tak nešťastné. Místo odpovědi jsem dokázal jen zaskřípat zuby, což je&nbsp;věc, která se&nbsp;dá&nbsp;velmi těžce zakrýt. Možná že&nbsp;se&nbsp;mi&nbsp;nedostávalo slov taky proto, že&nbsp;jsem viděl, jak jsem tak naráz přišel o&nbsp;naději, jíž jsem se&nbsp;ještě kojil. Nemůžu se&nbsp;nepřiznat: tu&nbsp;ztracenou milenku, to&nbsp;děvče, které mi&nbsp;bylo tak málo nebezpečné, které mě&nbsp;napřed prosilo o&nbsp;dovolení, aby smělo žít vedle mne, a&nbsp;pak mě&nbsp;požádalo, aby se&nbsp;se&nbsp;mnou už&nbsp;nemuselo vídat, nemohl nahradit nikdo lépe než Carmen. Milenka, která má&nbsp;dva milence, je&nbsp;méně nebezpečná. Jistě jsem tehdy neměl své myšlenky tak ujasněné, ale cítil jsem to&nbsp;a&nbsp;teď to&nbsp;vím. Kdybych se&nbsp;byl stal Carmeniným milencem, byl bych prospěl Adě, aniž bych příliš uškodil Augustě. Obě dvě by&nbsp;byly bývaly podváděny mnohem méně, než kdybychom Guido i&nbsp;já měli každý pro sebe jinou.</span></p>
          <p class="chunk" data-nb-ref-number="124" data-nb-words="179" data-nb-chars="1034"><span class="idea" data-nb-ref-number="124" id="idea124" data-nb-words="179" data-nb-chars="1034">Odpověděl jsem Carmen až&nbsp;za&nbsp;několik dní, ale ještě dnes se&nbsp;za&nbsp;to&nbsp;stydím. Rozrušení, jež ve&nbsp;mně vyvolal rozchod s&nbsp;Carlou, zřejmě ještě trvalo, a&nbsp;jen proto jsem se&nbsp;dostal až&nbsp;tak daleko. Vyčítám si&nbsp;to&nbsp;jako žádný jiný čin ve&nbsp;svém životě. Hrubá slova, která nám uklouznou, mrzí víc než ty&nbsp;nejhanebnější činy, k&nbsp;nimž nás strhne vášeň. Samozřejmě myslím jen ta, která nejsou činem, protože velmi dobře vím, že&nbsp;například Jagova slova jsou ve&nbsp;skutečnosti vlastně činy. Ale činů&nbsp;– včetně těch Jagových slov&nbsp;– se&nbsp;dopouštíme, abychom z&nbsp;nich měli potěšení nebo prospěch, a&nbsp;tak se&nbsp;na&nbsp;nich podílí celá naše bytost, i&nbsp;ta část, která by&nbsp;se&nbsp;pak měla stát soudcem a&nbsp;je následkem toho jako soudce velice blahovolná. Ale hloupý jazyk jedná pro vlastní uspokojení a&nbsp;pro uspokojení jisté malé části naší bytosti, která se&nbsp;jinak cítí poražena a&nbsp;uchyluje se&nbsp;k&nbsp;předstírání zápasu, i&nbsp;když už&nbsp;je&nbsp;zápas dávno ukončený a&nbsp;prohraný. Chce zraňovat nebo laskat. Pohybuje se&nbsp;pomocí nestvůrných metafor. A&nbsp;slova, jakmile jsou jednou rozžhavená, spálí toho, kdo je&nbsp;vyřkl.</span></p>
          <p class="chunk" data-nb-ref-number="125" data-nb-words="103" data-nb-chars="608"><span class="idea" data-nb-ref-number="125" id="idea125" data-nb-words="103" data-nb-chars="608">Zpozoroval jsem, že&nbsp;Carmen už&nbsp;ztrácí barvy, kterým vděčila za&nbsp;tak rychlé přijetí do&nbsp;naší kanceláře. Představoval jsem si, že&nbsp;ji&nbsp;možná o&nbsp;ně připravilo nějaké trápení, jež podle mého soudu nemohlo být fyzické, a&nbsp;tak jsem je&nbsp;přisuzoval její lásce ke&nbsp;Guidovi. Ostatně my&nbsp;muži máme silný sklon litovat ženy, které se&nbsp;spustily s&nbsp;jiným. Nikdy nechápeme, co&nbsp;si&nbsp;od&nbsp;toho mohou slibovat. Ani když toho druhého máme rádi&nbsp;– jak tomu bylo v&nbsp;mém případě&nbsp;– nedokážeme zapomenout, jak taková milostná dobrodružství obvykle končí. Měl jsem s&nbsp;Carmen upřímný soucit, jaký jsem nikdy necítil s&nbsp;Augustou nebo Carlou. Řekl jsem jí:</span></p>
          <p class="chunk" data-nb-ref-number="126" data-nb-words="20" data-nb-chars="116"><span class="idea" data-nb-ref-number="126" id="idea126" data-nb-words="20" data-nb-chars="116">„Protože jste byla tak milá a&nbsp;vyzvala mě, abych byl vaším přítelem, dovolila byste mi, abych vás na&nbsp;něco upozornil?“</span></p>
          <p class="chunk" data-nb-ref-number="127" data-nb-words="45" data-nb-chars="267"><span class="idea" data-nb-ref-number="127" id="idea127" data-nb-words="45" data-nb-chars="267">Nedovolila mi&nbsp;to, protože jako všechny ženy v&nbsp;takové situaci si&nbsp;i&nbsp;ona myslela, že&nbsp;každé upozornění znamená útok. Zarděla se&nbsp;a&nbsp;zakoktala: „Nerozumím vám. Proč to&nbsp;říkáte?“ A&nbsp;pak najednou, aby mě&nbsp;umlčela: „Až budu potřebovat radu, pane Cosini, určitě se&nbsp;na&nbsp;vás obrátím.“</span></p>
          <p class="chunk" data-nb-ref-number="128" data-nb-words="54" data-nb-chars="294"><span class="idea" data-nb-ref-number="128" id="idea128" data-nb-words="54" data-nb-chars="294">A&nbsp;tak mi&nbsp;nebylo dovoleno udělat jí&nbsp;kázání o&nbsp;morálce, a&nbsp;to byla pro mne škoda. Kdybych jí&nbsp;to&nbsp;kázání udělal, určitě bych dospěl k&nbsp;vyššímu stupni upřímnosti, třeba jen tím, že&nbsp;bych se&nbsp;ji&nbsp;byl znovu pokusil vzít do&nbsp;náruče. Neužíral bych se&nbsp;pro svůj marný pokus vzít na&nbsp;sebe prolhanou podobu mentora.</span></p>
          <p class="chunk" data-nb-ref-number="129" data-nb-words="202" data-nb-chars="1197"><span class="idea" data-nb-ref-number="129" id="idea129" data-nb-words="202" data-nb-chars="1197">Guido se&nbsp;každý týden po&nbsp;několik dní v&nbsp;kanceláři ani neukázal, protože byl vášnivý lovec a&nbsp;rybář. Já&nbsp;naproti tomu jsem tam od&nbsp;svého návratu vysedával pořád, protože jsem měl moc práce s&nbsp;tím, abych uvedl knihy <em>à&nbsp;jour</em><sup id="fnref:1"><a href="#fn:1" class="footnote-ref" role="doc-noteref">1</a></sup>. Často jsem byl s&nbsp;Carmen a&nbsp;Lucianem sám a&nbsp;ti ve&nbsp;mně viděli šéfa. Neměl jsem dojem, že&nbsp;by&nbsp;Carmen Guidovou nepřítomností trpěla, a&nbsp;představoval jsem si, že&nbsp;ho&nbsp;miluje do&nbsp;té&nbsp;míry, že&nbsp;jí&nbsp;dělá dobře pomyšlení, že&nbsp;se&nbsp;Guido baví. Musela taky předem vědět, kdy bude pryč, protože nedávala najevo žádné známky neklidu. Od&nbsp;Augusty jsem věděl, že&nbsp;Ada naopak taková nebyla, protože si&nbsp;hořce stěžovala na&nbsp;manželovu častou nepřítomnost. Koneckonců nebyla to&nbsp;její jediná stížnost. Jako všechny nemilované ženy si&nbsp;stěžovala se&nbsp;stejnou rozhořčeností jak na&nbsp;velké, tak na&nbsp;malé křivdy. Guido nejenže ji&nbsp;podváděl, ale taky, když byl doma, hrál pořád na&nbsp;housle. Ty&nbsp;housle, kterými se&nbsp;mě&nbsp;tolik natrýznil, byly cosi jako Achillův oštěp. Dozvěděl jsem se, že&nbsp;prošly i&nbsp;naší kanceláří, kde se&nbsp;na&nbsp;nich dvořil Carmen překrásnými variacemi na&nbsp;„Lazebníka“. Potom se&nbsp;znovu vydaly na&nbsp;cestu, protože v&nbsp;kanceláři už&nbsp;jich nebylo zapotřebí, a&nbsp;vrátily se&nbsp;domů, kde Guida chránily před nudnou povinností mluvit se&nbsp;ženou.</span></p>
          <p class="chunk" data-nb-ref-number="130" data-nb-words="35" data-nb-chars="203"><span class="idea" data-nb-ref-number="130" id="idea130" data-nb-words="35" data-nb-chars="203">Mezi mnou a&nbsp;Carmen už&nbsp;k&nbsp;ničemu nedošlo. Velmi rychle jsem k&nbsp;ní cítil naprostou lhostejnost, jako kdyby byla změnila pohlaví, asi takovou jako k&nbsp;Adě. Měl jsem s&nbsp;oběma velkou útrpnost, nic jiného. Opravdu!</span></p>
          <p class="chunk" data-nb-ref-number="131" data-nb-words="102" data-nb-chars="564"><span class="idea" data-nb-ref-number="131" id="idea131" data-nb-words="102" data-nb-chars="564">Guido mě&nbsp;zahrnoval laskavostmi. Myslím, že&nbsp;se&nbsp;za&nbsp;ten měsíc, co&nbsp;jsem ho&nbsp;nechal samotného, naučil mou společnost oceňovat. Ženuška jako Carmen může být čas od&nbsp;času příjemná, ale snášet ji&nbsp;celé dny je&nbsp;sotva možné. Zval mě&nbsp;na&nbsp;hony a&nbsp;na ryby. Já&nbsp;hony nenávidím a&nbsp;rozhodně jsem odmítl. Zato jednou večer jsem se&nbsp;z&nbsp;čiré nudy rozhodl, že&nbsp;s&nbsp;ním půjdu na&nbsp;ryby. Ryba nemá žádnou možnost s&nbsp;námi komunikovat a&nbsp;nemůže vzbudit náš soucit. Lapá po&nbsp;vzduchu, i&nbsp;když je&nbsp;živá a&nbsp;zdravá ve&nbsp;vodě! Její vzhled se&nbsp;smrtí nemění. Její bolest, pokud existuje, je&nbsp;dokonale skryta pod šupinami.</span></p>
          <p class="chunk" data-nb-ref-number="132" data-nb-words="68" data-nb-chars="360"><span class="idea" data-nb-ref-number="132" id="idea132" data-nb-words="68" data-nb-chars="360">Když mě&nbsp;jednou pozval na&nbsp;noční rybolov, vyhradil jsem si, že&nbsp;nejdřív zajdu za&nbsp;Augustou, jestli mi&nbsp;dovolí jít večer pryč a&nbsp;zůstat mimo dům dlouho do&nbsp;noci. Řekl jsem mu, že&nbsp;se&nbsp;pamatuju, že&nbsp;jeho člun odráží od&nbsp;Sartoriova mola v&nbsp;devět večer, a&nbsp;budu-li moct, budu tam čekat. Myslel jsem si, že&nbsp;i&nbsp;on hned pochopí, že&nbsp;mě&nbsp;už&nbsp;ten večer neuvidí a&nbsp;jako tolikrát nepřijdu.</span></p>
          <p class="chunk" data-nb-ref-number="133" data-nb-words="162" data-nb-chars="934"><span class="idea" data-nb-ref-number="133" id="idea133" data-nb-words="162" data-nb-chars="934">Ale zrovna ten večer mě&nbsp;křik naší malé Antonie vyhnal z&nbsp;domu. Čím víc ji&nbsp;matka chlácholila, tím víc ten mrňous řval. Zkusil jsem tedy svou metodu a&nbsp;začal jsem do&nbsp;ouška té&nbsp;řvoucí opičky křičet nadávky. Jediným výsledkem toho bylo, že&nbsp;se&nbsp;mi&nbsp;podařilo změnit rytmus jejího vřískání, protože začala řvát hrůzou. Potom jsem chtěl zkusit ještě další metodu, poněkud ráznější, ale Augusta si&nbsp;včas vzpomněla na&nbsp;Guidovo pozvání, vyprovodila mě&nbsp;ke&nbsp;dveřím a&nbsp;slíbila mi, že&nbsp;si&nbsp;půjde lehnout sama, kdybych se&nbsp;vrátil domů pozdě. Aby mě&nbsp;už&nbsp;měla pryč, byla dokonce ochotná vypít si&nbsp;i&nbsp;ranní kávu beze mne, kdybych se&nbsp;zdržel tak dlouho. V&nbsp;jedné jediné maličkosti se&nbsp;s&nbsp;Augustou neshodujeme, a&nbsp;to v&nbsp;názoru, jak zacházet se&nbsp;zlobivými dětmi: já&nbsp;si&nbsp;myslím, že&nbsp;bolest dítěte je&nbsp;méně důležitá než naše a&nbsp;že je&nbsp;lepší způsobit bolest dítěti, jestliže to&nbsp;dospělého ušetří velké mrzutosti, kdežto ona se&nbsp;domnívá, že&nbsp;jsme dítě zplodili, a&nbsp;tak je&nbsp;musíme taky snášet.</span></p>
          <p class="chunk" data-nb-ref-number="134" data-nb-words="131" data-nb-chars="783"><span class="idea" data-nb-ref-number="134" id="idea134" data-nb-words="131" data-nb-chars="783">Měl jsem do&nbsp;schůzky ještě plno času, a&nbsp;tak jsem šel pomalu městem, díval se&nbsp;po&nbsp;ženách a&nbsp;zároveň jsem si&nbsp;vymýšlel zvláštní zařízení, které by&nbsp;zamezilo všem neshodám mezi mnou a&nbsp;Augustou. Ale pro to&nbsp;moje zařízení nebylo lidstvo ještě dost vyspělé. Byl to&nbsp;vynález daleké budoucnosti a&nbsp;nebyl mi&nbsp;nic platný, ledaže mi&nbsp;ukazoval, z&nbsp;jak nepatrné příčiny vznikají moje spory s&nbsp;Augustou: jen proto, že&nbsp;neexistuje jisté malé zařízení. Bylo velice jednoduché, jakási domácí tramvaj, židlička s&nbsp;kolečky a&nbsp;kolejemi, na&nbsp;níž by&nbsp;dítě sedělo celý den; a&nbsp;k&nbsp;tomu elektrický zvonek, jehož zmáčknutím by&nbsp;se&nbsp;židlička se&nbsp;řvoucí holkou rozjela k&nbsp;nejvzdálenějšímu místu v&nbsp;domě, odkud by&nbsp;její hlas, zeslabený vzdáleností, připadal dokonce příjemný. A&nbsp;já i&nbsp;Augusta bychom měli klid a&nbsp;naši lásku by&nbsp;nic nerušilo.</span></p>
          <p class="chunk" data-nb-ref-number="135" data-nb-words="79" data-nb-chars="436"><span class="idea" data-nb-ref-number="135" id="idea135" data-nb-words="79" data-nb-chars="436">Byla hvězdnatá noc bez měsíce, jedna z&nbsp;těch nocí, kdy je&nbsp;vidět daleko, a&nbsp;proto utišuje a&nbsp;uklidňuje. Díval jsem se&nbsp;na&nbsp;hvězdy, na&nbsp;kterých byly možná ještě stopy posledního pohledu mého umírajícího otce. I&nbsp;ten hrozný čas, kdy jsou moje děti samá špína a&nbsp;křik, snad přejde. Pak budou jako já; budu je&nbsp;mít rád, jak je&nbsp;mou povinností a&nbsp;beze všeho nucení. V&nbsp;té krásné, hluboké noci jsem se&nbsp;se&nbsp;vším smířil, a&nbsp;dokonce bez jakýchkoli předsevzetí.</span></p>
          <p class="chunk" data-nb-ref-number="136" data-nb-words="32" data-nb-chars="200"><span class="idea" data-nb-ref-number="136" id="idea136" data-nb-words="32" data-nb-chars="200">Na&nbsp;špičce Sartoriova mola clonil světla zářící od&nbsp;města starý domek, jehož krátkou základnu tvořila právě ta&nbsp;vybíhající špice. Byla naprostá tma a&nbsp;temná, klidná voda přílivu jako by&nbsp;se&nbsp;líně vzdouvala.</span></p>
          <p class="chunk" data-nb-ref-number="137" data-nb-words="114" data-nb-chars="657"><span class="idea" data-nb-ref-number="137" id="idea137" data-nb-words="114" data-nb-chars="657">Já&nbsp;se&nbsp;však už&nbsp;nedíval ani na&nbsp;sebe, ani na&nbsp;moře. Několik kroků ode mne stála žena. Vzbudila mou pozornost lakovým střevíčkem, který se&nbsp;na&nbsp;okamžik blýskl z&nbsp;tmy. V&nbsp;té tmě a&nbsp;blízkosti mi&nbsp;připadalo, jako by&nbsp;ta&nbsp;žena, vysoká a&nbsp;asi elegantní, byla se&nbsp;mnou zavřena v&nbsp;jednom pokoji. K&nbsp;nejpříjemnějším dobrodružstvím může dojít ve&nbsp;chvíli, kdy na&nbsp;to&nbsp;nejméně myslíme, a&nbsp;když jsem viděl, že&nbsp;se&nbsp;najednou ke&nbsp;mně záměrně přibližuje, měl jsem na&nbsp;okamžik nejkrásnější pocit. Ale rázem se&nbsp;rozplynul, neboť jsem zaslechl chraptivý Carmenin hlas. Snažila se&nbsp;předstírat, že&nbsp;se&nbsp;o&nbsp;mé účasti na&nbsp;vyjížďce dozvídá s&nbsp;potěšením. Ale za&nbsp;tmy není možno s&nbsp;tímto druhem hlasu nic předstírat.</span></p>
          <p class="chunk" data-nb-ref-number="138" data-nb-words="4" data-nb-chars="19"><span class="idea" data-nb-ref-number="138" id="idea138" data-nb-words="4" data-nb-chars="19">Řekl jsem jí&nbsp;drsně:</span></p>
          <p class="chunk" data-nb-ref-number="139" data-nb-words="13" data-nb-chars="77"><span class="idea" data-nb-ref-number="139" id="idea139" data-nb-words="13" data-nb-chars="77">„Guido mě&nbsp;pozval. Ale jestli chcete, půjdu někam jinam a&nbsp;nechám vás samotné.“</span></p>
          <p class="chunk" data-nb-ref-number="140" data-nb-words="110" data-nb-chars="582"><span class="idea" data-nb-ref-number="140" id="idea140" data-nb-words="110" data-nb-chars="582">Ohradila se&nbsp;a&nbsp;tvrdila, že&nbsp;je&nbsp;naopak ráda, že&nbsp;mě&nbsp;vidí ten den už&nbsp;potřetí. Vykládala, že&nbsp;se&nbsp;v&nbsp;tom člunu sejde celá kancelář, protože tam bude i&nbsp;Luciano. Běda našim obchodům, kdyby se&nbsp;potopil! Zmínila se&nbsp;o&nbsp;Lucianovi určitě jen proto, aby mi&nbsp;dokázala, jak je&nbsp;ta&nbsp;schůzka nevinná. Pak ještě žvatlala jedno přes druhé, nejdřív mi&nbsp;řekla, že&nbsp;je&nbsp;to&nbsp;poprvé, co&nbsp;jede s&nbsp;Guidem na&nbsp;ryby, potom se&nbsp;přiznala, že&nbsp;je&nbsp;to&nbsp;po­druhé. Uklouzlo jí, že&nbsp;ráda sedí v&nbsp;člunu „na rohoži“, a&nbsp;mně se&nbsp;zdálo podivné, že&nbsp;tento obrat zná. Tak se&nbsp;mi&nbsp;musela přiznat, že&nbsp;se&nbsp;ho&nbsp;naučila, když byla s&nbsp;Guidem na&nbsp;rybách poprvé.</span></p>
          <p class="chunk" data-nb-ref-number="141" data-nb-words="22" data-nb-chars="130"><span class="idea" data-nb-ref-number="141" id="idea141" data-nb-words="22" data-nb-chars="130">„Ten den,“ dodala, aby podtrhla úplnou nevinnost onoho prvního výletu, „jsme se&nbsp;vydali na&nbsp;lov makrel, a&nbsp;ne na&nbsp;zlaté pražmy. Ráno.“</span></p>
          <p class="chunk" data-nb-ref-number="142" data-nb-words="91" data-nb-chars="519"><span class="idea" data-nb-ref-number="142" id="idea142" data-nb-words="91" data-nb-chars="519">Škoda, že&nbsp;jsem neměl čas nechat ji&nbsp;žvatlat víc, mohl jsem se&nbsp;dozvědět všecko, na&nbsp;čem mi&nbsp;záleželo, ale ze&nbsp;tmy Sacchetty se&nbsp;vynořil a&nbsp;rychle se&nbsp;k&nbsp;nám přibližoval Guidův člun. Byl jsem stále ještě na&nbsp;pochybách. Neměl jsem okamžitě jít, když tu&nbsp;byla Carmen? Možná že&nbsp;Guido ani neměl v&nbsp;úmyslu pozvat oba, protože jsem si&nbsp;vzpomněl, že&nbsp;jsem jeho pozvání skoro odmítl. Člun se&nbsp;zatím přiblížil a&nbsp;Carmen s&nbsp;mladistvou jistotou i&nbsp;ve tmě do&nbsp;něho vstoupila, aniž se&nbsp;přidržela Lucianovy nabízené ruky. Protože jsem váhal, Guido křikl:</span></p>
          <p class="chunk" data-nb-ref-number="143" data-nb-words="1" data-nb-chars="11"><span class="idea" data-nb-ref-number="143" id="idea143" data-nb-words="1" data-nb-chars="11">„Nezdržuj.“</span></p>
          <p class="chunk" data-nb-ref-number="144" data-nb-words="186" data-nb-chars="1025"><span class="idea" data-nb-ref-number="144" id="idea144" data-nb-words="186" data-nb-chars="1025">Skokem jsem byl ve&nbsp;člunu i&nbsp;já. Můj skok byl skoro bezděčný: byl to&nbsp;účinek Guidova výkřiku. Hleděl jsem velice toužebně k&nbsp;pevnině, ale stačila chvilka váhání, a&nbsp;už se&nbsp;nedalo vystoupit. Skončil jsem usazen na&nbsp;přídi toho nevelkého člunu. Když jsem přivykl tmě, viděl jsem, že&nbsp;na&nbsp;zádi proti mně sedí Guido a&nbsp;u&nbsp;jeho nohou na&nbsp;rohoži Carmen. Luciano, který vesloval, seděl mezi námi. Necítil jsem se&nbsp;v&nbsp;malém člunu ani příliš bezpečně, ani příliš pohodlně, ale rychle jsem si&nbsp;v&nbsp;něm zvykl a&nbsp;díval jsem se&nbsp;na&nbsp;hvězdy, které mi&nbsp;opět přinášely úlevu. Ovšem, Guido by&nbsp;si&nbsp;přece nedovolil Adu podvádět v&nbsp;přítomnosti Luciana&nbsp;– oddaného sluhy rodiny našich manželek&nbsp;– a&nbsp;tak není na&nbsp;tom, že&nbsp;jsem s&nbsp;nimi, nic špatného. Vroucně jsem toužil těšit se&nbsp;z&nbsp;toho nebe, z&nbsp;toho moře a&nbsp;z&nbsp;nekonečného klidu. Kdybych kvůli tomu měl mít výčitky svědomí a&nbsp;trpět, byl bych udělal líp, kdybych byl zůstal doma a&nbsp;nechal se&nbsp;trýznit malou Antonií. Čerstvý noční vzduch mi&nbsp;plnil plíce a&nbsp;já pochopil, že&nbsp;se&nbsp;s&nbsp;Guidem a&nbsp;Carmen, které jsem měl v&nbsp;jádru rád, docela bavím.</span></p>
          <p class="chunk" data-nb-ref-number="145" data-nb-words="384" data-nb-chars="2261"><span class="idea" data-nb-ref-number="145" id="idea145" data-nb-words="384" data-nb-chars="2261">Obepluli jsme maják a&nbsp;dostali jsme se&nbsp;na&nbsp;širé moře. Několik mil dál se&nbsp;třpytila světla nesčetných plachetnic: tam kladli rybám jiné nástrahy. Od&nbsp;Vojenských lázní&nbsp;– mohutné stavby černající se&nbsp;na&nbsp;pilířích&nbsp;– jsme zamířili podél pobřeží Sant’Andrea. Bylo to&nbsp;oblíbené místo rybářů. Vedle nás udělalo v&nbsp;tichosti tentýž manévr i&nbsp;mnoho jiných člunů. Guido připravil tři udice a&nbsp;jako návnadu na&nbsp;ně&nbsp;napíchl za&nbsp;ocas ráčka. Pak nás jimi podělil a&nbsp;řekl, že&nbsp;ta&nbsp;moje, na&nbsp;přídi&nbsp;– jediná, která měla olůvko&nbsp;– bude pro ryby nejlákavější. Hleděl jsem v&nbsp;temnotě na&nbsp;ráčka s&nbsp;propíchnutým ocasem a&nbsp;zdálo se&nbsp;mi, že&nbsp;horní částí těla, tou, která nebyla v&nbsp;krunýři, pozvolna hýbe. Podle toho pohybu se&nbsp;mi&nbsp;zdálo, že&nbsp;spíš přemítá, než se&nbsp;kroutí bolestí. Možná že&nbsp;to, co&nbsp;u&nbsp;velkých organismů vyvolává bolest, se&nbsp;může u&nbsp;malých tak dalece změnit, že&nbsp;se&nbsp;z&nbsp;toho stává nová zkušenost, podnět k&nbsp;přemýšlení. Zasekl jsem ho&nbsp;do&nbsp;vody deset loktů hluboko, jak mi&nbsp;řekl Guido. Po&nbsp;mně spustili své udice i&nbsp;Carmen a&nbsp;Guido. Guido měl teď na&nbsp;zádi ještě veslo, kterým obratně popoháněl člun tak, aby se&nbsp;udice nezamotaly. Luciano jej zřejmě takovým způsobem ještě řídit nedovedl. Měl ostatně za&nbsp;úkol podebírat síťkou ryby, které vytáhneme udicí na&nbsp;hladinu. Dlouho neměl co&nbsp;dělat. Guido pořád řečnil. Kdo ví, jestli ho&nbsp;ke&nbsp;Carmen nepoutala silněji jeho vášeň poučovat než láska. Byl bych ho&nbsp;raději neposlouchal a&nbsp;dál uvažoval o&nbsp;tom zvířátku, které jsem držel zavěšené ve&nbsp;vodě všanc žravým rybám a&nbsp;které je&nbsp;pohyby své hlavičky&nbsp;– pokud jí&nbsp;v&nbsp;té vodě ještě kroutilo&nbsp;– víc lákalo. Ale Guido na&nbsp;mne pořád pokřikoval, a&nbsp;tak jsem musel poslouchat jeho teorii o&nbsp;rybolovu. I&nbsp;kdyby ryba několikrát zabrala a&nbsp;my to&nbsp;ucítili, nesmíme udici vytáhnout, dokud nebude napjatá. Teprve pak máme být připraveni zaseknout, čímž se&nbsp;háček bezpečně zabodne rybě do&nbsp;huby. Guido byl ve&nbsp;svých výkladech jako obvykle rozvláčný. Snažil se&nbsp;jasně nám vysvětlit, co&nbsp;bychom v&nbsp;ruce cítili, kdyby ryba k&nbsp;háčku přičichla, a&nbsp;pokračoval ve&nbsp;svém vysvětlování, i&nbsp;když jsme už&nbsp;já&nbsp;i&nbsp;Carmen to&nbsp;takřka hlasité škubnutí, kdykoli se&nbsp;háčku něco dotklo, znali z&nbsp;vlastní zkušenosti. Museli jsme udici několikrát vytáhnout, abychom na&nbsp;ni&nbsp;upevnili novou návnadu. Malé zamyšlené zvířátko skončilo nepomstěno v&nbsp;jícnu nějaké opatrné ryby, která se&nbsp;uměla háčku vyhnout.</span></p>
          <p class="chunk" data-nb-ref-number="146" data-nb-words="54" data-nb-chars="331"><span class="idea" data-nb-ref-number="146" id="idea146" data-nb-words="54" data-nb-chars="331">Měli jsme na&nbsp;palubě pivo a&nbsp;chlebíčky. Guido všechno kořenil svým nevyčerpatelným tlacháním. Teď mluvil o&nbsp;nesmírném bohatství, které leží v&nbsp;moři. Neměl na&nbsp;mysli, jak se&nbsp;Luciano domníval, ani ryby, ani bohatství, jež do&nbsp;něho potopil člověk. V&nbsp;mořské vodě je&nbsp;rozpuštěno zlato. Najednou si&nbsp;vzpomněl, že&nbsp;jsem studoval chemii, a&nbsp;řekl mi:</span></p>
          <p class="chunk" data-nb-ref-number="147" data-nb-words="7" data-nb-chars="34"><span class="idea" data-nb-ref-number="147" id="idea147" data-nb-words="7" data-nb-chars="34">„Ty o&nbsp;tom zlatu musíš vědět taky.“</span></p>
          <p class="chunk" data-nb-ref-number="148" data-nb-words="23" data-nb-chars="136"><span class="idea" data-nb-ref-number="148" id="idea148" data-nb-words="23" data-nb-chars="136">Moc jsem se&nbsp;na&nbsp;to&nbsp;nepamatoval, ale přisvědčil jsem a&nbsp;odvážil jsem se&nbsp;poznámky, jejíž správností jsem si&nbsp;nemohl být jist. Prohlásil jsem:</span></p>
          <p class="chunk" data-nb-ref-number="149" data-nb-words="22" data-nb-chars="135"><span class="idea" data-nb-ref-number="149" id="idea149" data-nb-words="22" data-nb-chars="135">„Zlato z&nbsp;moře je&nbsp;ze&nbsp;všech nejdražší. Abychom získali jeden zlatý dvacetifrank, který je&nbsp;v&nbsp;něm rozpuštěn, museli bychom jich vydat pět.“</span></p>
          <p class="chunk" data-nb-ref-number="150" data-nb-words="123" data-nb-chars="691"><span class="idea" data-nb-ref-number="150" id="idea150" data-nb-words="123" data-nb-chars="691">Luciano, který se&nbsp;byl předtím dychtivě obrátil, aby se&nbsp;podíval, jak to&nbsp;bohatství, v&nbsp;němž plujeme, potvrdím, se&nbsp;ke&nbsp;mně zklamaně otočil zády. Takové zlato už&nbsp;pro něho nemělo cenu. Zato Guido mi&nbsp;dal za&nbsp;pravdu, zdálo se&nbsp;mu, že&nbsp;si&nbsp;vzpomíná, že&nbsp;cena onoho zlata je&nbsp;přesně pětinásobná, zrovna jak jsem to&nbsp;řekl. Chválil mě&nbsp;a&nbsp;přímo moje tvrzení potvrzoval, přestože jsem věděl, že&nbsp;to&nbsp;byla pouhá smyšlenka. Bylo zřejmé, že&nbsp;mě&nbsp;považuje za&nbsp;málo nebezpečného a&nbsp;že v&nbsp;něm není ani stín žárlivosti kvůli té&nbsp;ženě u&nbsp;jeho nohou. Jednu chvíli jsem uvažoval o&nbsp;tom, že&nbsp;ho&nbsp;uvedu do&nbsp;rozpaků a&nbsp;řeknu, že&nbsp;jsem si&nbsp;vzpomněl, že&nbsp;by&nbsp;jeden zlatý dvacetifrank získaný z&nbsp;moře stál spíš tři, nebo dokonce deset dvacetifranků.</span></p>
          <p class="chunk" data-nb-ref-number="151" data-nb-words="109" data-nb-chars="615"><span class="idea" data-nb-ref-number="151" id="idea151" data-nb-words="109" data-nb-chars="615">Ale v&nbsp;té chvíli mě&nbsp;volala má&nbsp;udice, znenadání se&nbsp;s&nbsp;těžkým škubnutím napjala. Škubl jsem tedy taky a&nbsp;vykřikl jsem. Guido byl skokem vedle mne a&nbsp;vzal mi&nbsp;udici z&nbsp;ruky. Rád jsem mu&nbsp;ji&nbsp;přenechal. Začal ji&nbsp;vytahovat, nejprve krátkými pohyby a&nbsp;pak, když se&nbsp;odpor zmenšil, mohutnými. A&nbsp;v&nbsp;temné vodě se&nbsp;zastříbřilo tělo velkého zvířete. Teď už&nbsp;to&nbsp;probíhalo rychle a&nbsp;ryba ve&nbsp;své bolesti neodporovala. Tím jsem také pochopil bolest němého zvířete, protože křičela onou rychlostí, s&nbsp;jakou spěchala vstříc smrti. Rázem lapala po&nbsp;vzduchu u&nbsp;mých nohou. Luciano ji&nbsp;sítí vytáhl z&nbsp;vody a&nbsp;pak jí&nbsp;beze všech okolků vytáhl háček z&nbsp;huby.</span></p>
          <p class="chunk" data-nb-ref-number="152" data-nb-words="5" data-nb-chars="29"><span class="idea" data-nb-ref-number="152" id="idea152" data-nb-words="5" data-nb-chars="29">Potěžkal jsem tu&nbsp;velkou rybu.</span></p>
          <p class="chunk" data-nb-ref-number="153" data-nb-words="2" data-nb-chars="19"><span class="idea" data-nb-ref-number="153" id="idea153" data-nb-words="2" data-nb-chars="19">„Tříkilová pražma.“</span></p>
          <p class="chunk" data-nb-ref-number="154" data-nb-words="81" data-nb-chars="433"><span class="idea" data-nb-ref-number="154" id="idea154" data-nb-words="81" data-nb-chars="433">Obdivoval jsem ji&nbsp;a&nbsp;říkal jsem, co&nbsp;by&nbsp;asi za&nbsp;ni&nbsp;chtěli v&nbsp;obchodě s&nbsp;rybami. Pak Guido poznamenal, že&nbsp;v&nbsp;tuto dobu už&nbsp;je&nbsp;voda klidná a&nbsp;že ulovit další rybu by&nbsp;bylo těžké. Vykládal, že&nbsp;se&nbsp;rybáři domnívají, že&nbsp;když voda ani nestoupá, ani neklesá, ryby nežerou, a&nbsp;proto je&nbsp;není možno chytit. Zafilozofoval si&nbsp;o&nbsp;nebezpečí, které pro zvíře vzniká z&nbsp;jeho chuti k&nbsp;jídlu. Pak se&nbsp;dal do&nbsp;smíchu, a&nbsp;aniž si&nbsp;uvědomil, že&nbsp;se&nbsp;kompromituje, prohlásil:</span></p>
          <p class="chunk" data-nb-ref-number="155" data-nb-words="10" data-nb-chars="49"><span class="idea" data-nb-ref-number="155" id="idea155" data-nb-words="10" data-nb-chars="49">„Dnes večer tu&nbsp;z&nbsp;nás umíš chytat ryby jedině ty.“</span></p>
          <p class="chunk" data-nb-ref-number="156" data-nb-words="28" data-nb-chars="148"><span class="idea" data-nb-ref-number="156" id="idea156" data-nb-words="28" data-nb-chars="148">V&nbsp;člunu se&nbsp;pořád ještě mluvilo o&nbsp;mé kořisti, ale najednou Carmen vykřikla. Guido se&nbsp;ani nepohnul a&nbsp;řekl hlasem, v&nbsp;němž byla znát velká chuť se&nbsp;smát:</span></p>
          <p class="chunk" data-nb-ref-number="157" data-nb-words="3" data-nb-chars="21"><span class="idea" data-nb-ref-number="157" id="idea157" data-nb-words="3" data-nb-chars="21">„Další zlatá pražma?“</span></p>
          <p class="chunk" data-nb-ref-number="158" data-nb-words="3" data-nb-chars="26"><span class="idea" data-nb-ref-number="158" id="idea158" data-nb-words="3" data-nb-chars="26">Zmatená Carmen odpověděla:</span></p>
          <p class="chunk" data-nb-ref-number="159" data-nb-words="5" data-nb-chars="31"><span class="idea" data-nb-ref-number="159" id="idea159" data-nb-words="5" data-nb-chars="31">„Zřejmě! Ale už&nbsp;háček pustila!“</span></p>
          <p class="chunk" data-nb-ref-number="160" data-nb-words="87" data-nb-chars="504"><span class="idea" data-nb-ref-number="160" id="idea160" data-nb-words="87" data-nb-chars="504">Jsem si&nbsp;jist, že&nbsp;ji&nbsp;Guido stržen svou touhou štípl. Od&nbsp;té&nbsp;chvíle jsem se&nbsp;v&nbsp;člunu cítil nesvůj. Už&nbsp;jsem práci svého háčku neprovázel svým přáním, dokonce jsem udicí trhal takovým způsobem, že&nbsp;po&nbsp;ní&nbsp;ubohé ryby ani chňapnout nemohly. Prohlásil jsem, že&nbsp;jsem ospalý, a&nbsp;poprosil jsem Guida, aby mě&nbsp;na&nbsp;Sant’Andrea vysadil. Pak jsem se&nbsp;snažil zbavit ho&nbsp;podezření, že&nbsp;odcházím unaven Carmeniným křikem, a&nbsp;vypravoval jsem mu, jakou udělala moje malá ten večer scénu a&nbsp;že se&nbsp;chci rychle ubezpečit, že&nbsp;není nemocná.</span></p>
          <p class="chunk" data-nb-ref-number="161" data-nb-words="41" data-nb-chars="248"><span class="idea" data-nb-ref-number="161" id="idea161" data-nb-words="41" data-nb-chars="248">Guido, ochotný jako vždy, přirazil s&nbsp;člunem ke&nbsp;břehu. Nabídl mi&nbsp;zlatou pražmu, kterou jsem ulovil, ale já&nbsp;ji&nbsp;odmítl. Navrhl jsem, aby jí&nbsp;vrátili svobodu a&nbsp;hodili ji&nbsp;do&nbsp;moře. U&nbsp;Luciana to&nbsp;vyvolalo výkřik odporu, kdežto Guido dobrosrdečně poznamenal:</span></p>
          <p class="chunk" data-nb-ref-number="162" data-nb-words="24" data-nb-chars="128"><span class="idea" data-nb-ref-number="162" id="idea162" data-nb-words="24" data-nb-chars="128">„Kdybych věděl, že&nbsp;jí&nbsp;můžeme vrátit život i&nbsp;zdraví, udělal bych to. Ale v&nbsp;této chvíli může to&nbsp;zvíře posloužit už&nbsp;jen na&nbsp;talíři.“</span></p>
          <p class="chunk" data-nb-ref-number="163" data-nb-words="35" data-nb-chars="204"><span class="idea" data-nb-ref-number="163" id="idea163" data-nb-words="35" data-nb-chars="204">Chvíli jsem se&nbsp;za&nbsp;nimi díval a&nbsp;mohl jsem se&nbsp;ujistit, že&nbsp;prostoru, který se&nbsp;jim uvolnil, nevyužili. Bylo jim tak pohromadě dobře a&nbsp;člun odplouval s&nbsp;přídí trochu nadzvednutou, neboť jeho záď byla přetížena.</span></p>
          <p class="chunk" data-nb-ref-number="164" data-nb-words="149" data-nb-chars="863"><span class="idea" data-nb-ref-number="164" id="idea164" data-nb-words="149" data-nb-chars="863">Když jsem se&nbsp;dozvěděl, že&nbsp;je&nbsp;moje holčička rozpálená horečkou, připadalo mi&nbsp;to&nbsp;jako trest boží. Nezpůsobil jsem jí&nbsp;tu&nbsp;nemoc já, když jsem Guidovi předstíral starost o&nbsp;její zdraví, ačkoli jsem ji&nbsp;neměl? Augusta ještě neležela, ale byl tu&nbsp;před chvílí doktor Paoli a&nbsp;uklidnil ji, protože si&nbsp;byl jist, že&nbsp;tak prudká náhlá horečka nemůže žádnou vážnou nemoc ohlašovat. Dlouho jsme se&nbsp;dívali na&nbsp;Antonii, jak leží bezvládně na&nbsp;postýlce. Tvářičku měla pod rozcuchanými hnědými kadeřemi zprahlou a&nbsp;ruměnou. Nekřičela, jen si&nbsp;čas od&nbsp;času krátce zanaříkala zaplakáním, po&nbsp;kterém pak následovala těžká strnulost. Bože můj, jak mě&nbsp;ji&nbsp;nemoc přiblížila! Byl bych za&nbsp;to&nbsp;dal kus svého života, kdybych jí&nbsp;mohl v&nbsp;dýchání ulevit. Jak se&nbsp;zbavit výčitky za&nbsp;to, že&nbsp;jsem si&nbsp;myslel, že&nbsp;ji&nbsp;nemám rád, a&nbsp;pak za&nbsp;to, že&nbsp;jsem celý ten čas, co&nbsp;trpěla, strávil daleko od&nbsp;ní&nbsp;v&nbsp;takové společnosti?</span></p>
          <p class="chunk" data-nb-ref-number="165" data-nb-words="46" data-nb-chars="265"><span class="idea" data-nb-ref-number="165" id="idea165" data-nb-words="46" data-nb-chars="265">„Podobá se&nbsp;Adě!“ řekla Augusta a&nbsp;vzlykla. Byla to&nbsp;pravda! Tehdy jsme si&nbsp;prvně všimli, že&nbsp;je&nbsp;ta&nbsp;podobnost stále zřejmější, jak pomalu Antonie rostla, takže se&nbsp;mi&nbsp;mnohdy při myšlence, že&nbsp;by&nbsp;ji&nbsp;mohl postihnout stejný osud jako tu&nbsp;ubohou, jíž se&nbsp;podobá, zachvělo srdce.</span></p>
          <p class="chunk" data-nb-ref-number="166" data-nb-words="169" data-nb-chars="942"><span class="idea" data-nb-ref-number="166" id="idea166" data-nb-words="169" data-nb-chars="942">Dali jsme dětskou postýlku vedle Augustina lůžka a&nbsp;pak jsme si&nbsp;lehli. Nemohl jsem však spát: cítil jsem na&nbsp;srdci tíhu jako za&nbsp;oněch večerů, kdy se&nbsp;prohřešky, jichž jsem se&nbsp;ve&nbsp;dne dopustil, promítaly do&nbsp;bolestných nočních představ, plných výčitek. Nemoc dítěte mě&nbsp;tížila, jako kdyby byla mým dílem. Bouřil jsem se&nbsp;proti tomu! Byl jsem nevinný a&nbsp;mohl jsem mluvit, mohl jsem říct všechno. A&nbsp;řekl jsem všechno. Řekl jsem Augustě, jak jsem se&nbsp;setkal s&nbsp;Carmen, kde seděla v&nbsp;tom člunu a&nbsp;jak vykřikla, a&nbsp;já si&nbsp;myslel, že&nbsp;ten výkřik vyvolala Guidova drsná důvěrnost, ale nebyl jsem si&nbsp;tím jist. Zato Augusta o&nbsp;tom byla přesvědčena. Proč by&nbsp;byl jinak Guidův hlas hned potom tajil smích? Snažil jsem se&nbsp;její přesvědčení oslabit, ale musel jsem jí&nbsp;vypravovat dál. Přiznal jsem se, i&nbsp;pokud šlo o&nbsp;mne, a&nbsp;vylíčil jsem, jak mě&nbsp;z&nbsp;domu vyhnala nuda, řekl jsem i&nbsp;o&nbsp;svých výčitkách, že&nbsp;nemiluju Antonii víc. Najednou mi&nbsp;bylo líp a&nbsp;upadl jsem do&nbsp;hlubokého spánku.</span></p>
          <p class="chunk" data-nb-ref-number="167" data-nb-words="116" data-nb-chars="641"><span class="idea" data-nb-ref-number="167" id="idea167" data-nb-words="116" data-nb-chars="641">Ráno pak na&nbsp;tom byla Antonie líp; byla už&nbsp;skoro bez horečky. Ležela klidně a&nbsp;její dech byl volný, byla však bledá a&nbsp;malátná, jako by&nbsp;byla vysílena nějakým zápasem, který nebyl v&nbsp;poměru k&nbsp;jejímu drobnému tělíčku; zřejmě však z&nbsp;té krátké bitvy vyšla vítězně. V&nbsp;uklidnění, které z&nbsp;toho přešlo i&nbsp;na mne, jsem si&nbsp;s&nbsp;lítostí uvědomil, jak jsem Guida kompromitoval, a&nbsp;chtěl jsem na&nbsp;Augustě slib, že&nbsp;nebude o&nbsp;mém podezření s&nbsp;nikým mluvit. Ohradila se, že&nbsp;prý nejde o&nbsp;podezření, nýbrž o&nbsp;zřejmou skutečnost. Já&nbsp;to&nbsp;popíral, ale nepodařilo se&nbsp;mi&nbsp;to&nbsp;a&nbsp;nepřesvědčil jsem ji. Pak mi&nbsp;všechno, co&nbsp;jsem chtěl, slíbila a&nbsp;já jsem se&nbsp;spokojeně vydal do&nbsp;kanceláře.</span></p>
          <p class="chunk" data-nb-ref-number="168" data-nb-words="62" data-nb-chars="346"><span class="idea" data-nb-ref-number="168" id="idea168" data-nb-words="62" data-nb-chars="346">Guido tam ještě nebyl a&nbsp;Carmen mi&nbsp;vypravovala, že&nbsp;měli po&nbsp;mém odchodu náramné štěstí. Chytili ještě dvě další zlaté pražmy, menší, než byla ta&nbsp;moje, ale pěkně těžké. Nechtěl jsem jí&nbsp;věřit a&nbsp;myslel jsem si, že&nbsp;mě&nbsp;chce přesvědčit, že&nbsp;po&nbsp;mém odchodu přestali dělat to, co&nbsp;dělali, dokud jsem tam byl. Copak se&nbsp;voda neuklidnila? Dokdy zůstali na&nbsp;moři?</span></p>
          <p class="chunk" data-nb-ref-number="169" data-nb-words="30" data-nb-chars="169"><span class="idea" data-nb-ref-number="169" id="idea169" data-nb-words="30" data-nb-chars="169">Aby mě&nbsp;přesvědčila, dala si&nbsp;Carmen úlovek těch dvou zlatých pražem potvrdit i&nbsp;Lucianem a&nbsp;já si&nbsp;od&nbsp;té&nbsp;chvíle myslel, že&nbsp;je&nbsp;Luciano všeho schopný, aby se&nbsp;Guidovi zavděčil.</span></p>
          <p class="chunk" data-nb-ref-number="170" data-nb-words="41" data-nb-chars="272"><span class="idea" data-nb-ref-number="170" id="idea170" data-nb-words="41" data-nb-chars="272">Za&nbsp;stále trvajícího idylického klidu, který předcházel obchodu s&nbsp;modrou skalicí, udála se&nbsp;v&nbsp;kanceláři dosti podivná věc, na&nbsp;niž nemůžu zapomenout jednak proto, že&nbsp;prokázala Guidovu přehnanou domýšlivost, jednak proto, že&nbsp;mě&nbsp;postavila do&nbsp;světla, v&nbsp;kterém se&nbsp;těžko poznávám.</span></p>
          <p class="chunk" data-nb-ref-number="171" data-nb-words="105" data-nb-chars="646"><span class="idea" data-nb-ref-number="171" id="idea171" data-nb-words="105" data-nb-chars="646">Byli jsme jednoho dne všichni čtyři v&nbsp;kanceláři a&nbsp;jako vždycky mluvil o&nbsp;obchodech jen Luciano. V&nbsp;jeho slovech bylo něco, co&nbsp;zaznělo v&nbsp;Guidových uších jako výčitka, a&nbsp;to Guido v&nbsp;Carmenině přítomnosti těžko snášel. Ale i&nbsp;tak se&nbsp;mohl těžko bránit, protože Luciano měl důkazy, že&nbsp;jeden obchod, který před měsíci navrhoval a&nbsp;Guido jej zamítl, skončil pro toho, kdo jej podnikl, ziskem spousty peněz. Guido nakonec prohlásil, že&nbsp;obchodem opovrhuje, a&nbsp;ujišťoval nás, že&nbsp;když nebude mít štěstí v&nbsp;něm, najde si&nbsp;způsob, jak vydělávat peníze jinou činností, mnohem inteligentnější. Například houslemi. Všichni s&nbsp;ním souhlasili, dokonce i&nbsp;já, ale s&nbsp;výhradou:</span></p>
          <p class="chunk" data-nb-ref-number="172" data-nb-words="6" data-nb-chars="39"><span class="idea" data-nb-ref-number="172" id="idea172" data-nb-words="6" data-nb-chars="39">„Pod podmínkou, že&nbsp;budeš hodně cvičit.“</span></p>
          <p class="chunk" data-nb-ref-number="173" data-nb-words="63" data-nb-chars="362"><span class="idea" data-nb-ref-number="173" id="idea173" data-nb-words="63" data-nb-chars="362">Moje výhrada se&nbsp;mu&nbsp;nelíbila, řekl rychle, že&nbsp;kdyby šlo o&nbsp;studium, mohl by&nbsp;dělat mnoho jiných věcí, například literaturu. I&nbsp;v&nbsp;tom s&nbsp;ním ostatní souhlasili, a&nbsp;já taky, ale s&nbsp;jistým váháním. Nemohl jsem si&nbsp;dobře vzpomenout na&nbsp;tváře našich velkých spisovatelů a&nbsp;snažil jsem si&nbsp;je&nbsp;vybavit, abych mezi nimi našel nějakou, která by&nbsp;se&nbsp;podobala Guidovi. Tu&nbsp;Guido zvolal:</span></p>
          <p class="chunk" data-nb-ref-number="174" data-nb-words="9" data-nb-chars="57"><span class="idea" data-nb-ref-number="174" id="idea174" data-nb-words="9" data-nb-chars="57">„Chcete pěkné bajky? Budu vám je&nbsp;improvizovat jako Ezop!“</span></p>
          <p class="chunk" data-nb-ref-number="175" data-nb-words="183" data-nb-chars="1036"><span class="idea" data-nb-ref-number="175" id="idea175" data-nb-words="183" data-nb-chars="1036">Všichni se&nbsp;smáli, jen já&nbsp;ne. Sedl si&nbsp;k&nbsp;psacímu stroji a&nbsp;napsal plynule, jako kdyby psal na&nbsp;diktát, s&nbsp;gesty rozmáchlejšími, než jaká jsou při práci u&nbsp;psacího stroje účelná, první bajku. Už&nbsp;podával list Lucianovi, ale rozmyslel si&nbsp;to, vzal si&nbsp;jej zpátky, dal jej znovu do&nbsp;stroje a&nbsp;začal psát bajku druhou. Ta&nbsp;ho&nbsp;však stála víc námahy než první, takže už&nbsp;zapomněl předstírat s&nbsp;velkými gesty inspiraci, a&nbsp;co napsal, musel několikrát opravovat. Myslím si&nbsp;proto, že&nbsp;první z&nbsp;bajek nebyla jeho a&nbsp;že naopak ta&nbsp;druhá byla skutečně výtvorem jeho mozku, zdála se&nbsp;mi&nbsp;ho&nbsp;také hodna. První bajka byla o&nbsp;ptáčkovi, který zpozoroval, že&nbsp;dvířka jeho klece zůstala otevřena. Nejdřív si&nbsp;řekl, že&nbsp;toho využije, aby uletěl; ale pak si&nbsp;s&nbsp;hrůzou uvědomil, že&nbsp;by&nbsp;se&nbsp;za&nbsp;jeho nepřítomnosti mohla dvířka zavřít a&nbsp;on by&nbsp;svou svobodu ztratil. Druhá byla o&nbsp;slonovi a&nbsp;byla opravdu sloní. To&nbsp;velké zvíře trpělo slabostí nohou, a&nbsp;tak se&nbsp;vydalo k&nbsp;slavnému lékaři, aby mu&nbsp;poradil. Ale sotva člověk spatřil ty&nbsp;mohutné končetiny, zvolal: „Co živ jsem neviděl tak silné nohy!“</span></p>
          <p class="chunk" data-nb-ref-number="176" data-nb-words="70" data-nb-chars="379"><span class="idea" data-nb-ref-number="176" id="idea176" data-nb-words="70" data-nb-chars="379">Na&nbsp;Luciana neudělaly ty&nbsp;bajky žádný dojem, už&nbsp;proto ne, že&nbsp;jim nerozuměl. Velice se&nbsp;sice smál, ale bylo vidět, že&nbsp;mu&nbsp;připadá komické, že&nbsp;by&nbsp;se&nbsp;něco takového dalo zpeněžit. Z&nbsp;úslužnosti se&nbsp;smál i&nbsp;pak, když jsme mu&nbsp;vysvětlili, že&nbsp;ten ptáček se&nbsp;bál, že&nbsp;bude připraven o&nbsp;svobodu vrátit se&nbsp;do&nbsp;klece, a&nbsp;že ten člověk se&nbsp;obdivoval sloním nohám, třebaže byly slabé. Potom se&nbsp;však zeptal:</span></p>
          <p class="chunk" data-nb-ref-number="177" data-nb-words="7" data-nb-chars="45"><span class="idea" data-nb-ref-number="177" id="idea177" data-nb-words="7" data-nb-chars="45">„A&nbsp;co vlastně člověk takovými bajkami získá?“</span></p>
          <p class="chunk" data-nb-ref-number="178" data-nb-words="4" data-nb-chars="26"><span class="idea" data-nb-ref-number="178" id="idea178" data-nb-words="4" data-nb-chars="26">Guido řekl s&nbsp;nadřazeností:</span></p>
          <p class="chunk" data-nb-ref-number="179" data-nb-words="12" data-nb-chars="69"><span class="idea" data-nb-ref-number="179" id="idea179" data-nb-words="12" data-nb-chars="69">„Potěšení, že&nbsp;je&nbsp;vytvořil, a&nbsp;kdyby jich napsal víc, i&nbsp;hromadu peněz.“</span></p>
          <p class="chunk" data-nb-ref-number="180" data-nb-words="33" data-nb-chars="189"><span class="idea" data-nb-ref-number="180" id="idea180" data-nb-words="33" data-nb-chars="189">Naproti tomu Carmen byla celá vzrušená. Žádala o&nbsp;svolení, aby si&nbsp;směla ty&nbsp;dvě bajky opsat, a&nbsp;když jí&nbsp;Guido list, který popsal, nabídl jako dar a&nbsp;pak ještě perem podepsal, vděčně poděkovala.</span></p>
          <p class="chunk" data-nb-ref-number="181" data-nb-words="92" data-nb-chars="506"><span class="idea" data-nb-ref-number="181" id="idea181" data-nb-words="92" data-nb-chars="506">Proč jsem se&nbsp;do&nbsp;toho pletl já? Nepotřeboval jsem bojovat o&nbsp;Car­menin obdiv, jak jsem už&nbsp;řekl, pranic mi&nbsp;na&nbsp;ní&nbsp;nezáleželo. Ale když si&nbsp;vzpomínám na&nbsp;své chování, musím věřit tomu, že&nbsp;nás může dohnat k&nbsp;boji i&nbsp;žena, po&nbsp;které netoužíme. Což se&nbsp;středověcí hrdinové také nebili pro ženy, které nikdy ani neviděli? Toho dne se&nbsp;stalo, že&nbsp;se&nbsp;bodavé bolesti, jimiž trpěl můj ubohý organismus, najednou znovu ozvaly, a&nbsp;mně se&nbsp;zdálo, že&nbsp;je&nbsp;nebudu moct zmírnit jinak než bojem s&nbsp;Guidem, tím, že&nbsp;hned vytvořím bajky i&nbsp;já.</span></p>
          <p class="chunk" data-nb-ref-number="182" data-nb-words="58" data-nb-chars="353"><span class="idea" data-nb-ref-number="182" id="idea182" data-nb-words="58" data-nb-chars="353">Připravil jsem si&nbsp;stroj a&nbsp;opravdu jsem improvizoval. Je&nbsp;ovšem pravda, že&nbsp;první z&nbsp;bajek, kterou jsem vytvořil, jsem nosil v&nbsp;hlavě mnoho dní. Improvizací byl její název „Chvalozpěv života“. Pak jsem po&nbsp;krátké úvaze pod to&nbsp;napsal: „Dialog“. Zdálo se&nbsp;mi&nbsp;snadnější nechat zvířata mluvit, nežli je&nbsp;popisovat. Tak se&nbsp;zrodila má&nbsp;bajka s&nbsp;velice krátkým dialogem:</span></p>
          <p class="chunk" data-nb-ref-number="183" data-nb-words="13" data-nb-chars="77"><span class="idea" data-nb-ref-number="183" id="idea183" data-nb-words="13" data-nb-chars="77"><em>Rozjímající ráček</em>: Život je&nbsp;krásný, ale musíme si&nbsp;dávat pozor, kam si&nbsp;sedáme.</span></p>
          <p class="chunk" data-nb-ref-number="184" data-nb-words="23" data-nb-chars="136"><span class="idea" data-nb-ref-number="184" id="idea184" data-nb-words="23" data-nb-chars="136"><em>Zlatá pražma běžící k&nbsp;zubaři</em>: Život je&nbsp;krásný, ale bylo by&nbsp;třeba vyhubit ta&nbsp;zrádná zvířátka, která ve&nbsp;svém těle skrývají nabroušený kov.</span></p>
          <p class="chunk" data-nb-ref-number="185" data-nb-words="106" data-nb-chars="585"><span class="idea" data-nb-ref-number="185" id="idea185" data-nb-words="106" data-nb-chars="585">Měl jsem udělat ještě druhou bajku, ale nenapadla mě&nbsp;zvířata. Díval jsem se&nbsp;na&nbsp;psa, ležel ve&nbsp;svém koutečku, a&nbsp;on se&nbsp;na&nbsp;mne díval též. Z&nbsp;těch ustrašených očí jsem vytěžil vzpomínku: před několika dny se&nbsp;Guido vrátil z&nbsp;lovu plný blech a&nbsp;šel se&nbsp;očistit do&nbsp;naší komory. Bajka mě&nbsp;rázem napadla a&nbsp;já jsem plynule psal: „Byl jednou jeden princ a&nbsp;toho sužovala spousta blech. Prosil bohy, aby ho&nbsp;soužili jen jednou blechou, velkou a&nbsp;hladovou, ale jedinou, a&nbsp;ostatní blechy poslali na&nbsp;jiné lidi. Avšak žádná z&nbsp;blech nechtěla s&nbsp;tou lidskou bestií zůstat sama, a&nbsp;tak si&nbsp;je&nbsp;musel ponechat všecky.“</span></p>
          <p class="chunk" data-nb-ref-number="186" data-nb-words="117" data-nb-chars="671"><span class="idea" data-nb-ref-number="186" id="idea186" data-nb-words="117" data-nb-chars="671">V&nbsp;té chvíli se&nbsp;mi&nbsp;moje bajky zdály skvělé. Věci, které vycházejí z&nbsp;našeho mozku, jeví se&nbsp;něčím svrchovaně roztomilým, zvláště když to&nbsp;zkoumáme hned potom, co&nbsp;se&nbsp;to&nbsp;zrodilo. Abych řekl pravdu, líbí se&nbsp;mi&nbsp;můj dialog ještě dnes, kdy jsem získal v&nbsp;psaní takovou zkušenost. Hymnus na&nbsp;život z&nbsp;úst umírajícího je&nbsp;věc pro ty, kdo se&nbsp;dívají na&nbsp;jeho umírání, velmi příjemná a&nbsp;je rovněž pravda, že&nbsp;mnoho umírajících používalo posledního vydechnutí k&nbsp;tomu, aby řeklo, co&nbsp;se&nbsp;jim zdá příčinou jejich smrti, a&nbsp;opěvovalo tak hymnem život těch druhých, kteří se&nbsp;dokázali oné nehodě vyhnout. Pokud jde o&nbsp;druhou bajku, nechci o&nbsp;ní mluvit, Guido o&nbsp;ní sám vtipně poznamenal s&nbsp;hlučným smíchem:</span></p>
          <p class="chunk" data-nb-ref-number="187" data-nb-words="9" data-nb-chars="51"><span class="idea" data-nb-ref-number="187" id="idea187" data-nb-words="9" data-nb-chars="51">„To není bajka, ale záminka, jak mi&nbsp;nadat hlupáků!“</span></p>
          <p class="chunk" data-nb-ref-number="188" data-nb-words="66" data-nb-chars="362"><span class="idea" data-nb-ref-number="188" id="idea188" data-nb-words="66" data-nb-chars="362">Smál jsem se&nbsp;s&nbsp;ním a&nbsp;bolesti, které mě&nbsp;dohnaly k&nbsp;psaní, náhle polevily. Když jsem Lucianovi vysvětloval, co&nbsp;jsem chtěl říci, tak se&nbsp;smál a&nbsp;byl přesvědčen, že&nbsp;ani za&nbsp;moje, ani za&nbsp;Guidovy bajky by&nbsp;nikdo nic nezaplatil. Zato Carmen se&nbsp;moje bajky nelíbily. Vrhla na&nbsp;mne velký zkoumavý pohled, který byl v&nbsp;jejích očích opravdu nový, a&nbsp;já mu&nbsp;rozuměl, jako kdyby řekla:</span></p>
          <p class="chunk" data-nb-ref-number="189" data-nb-words="3" data-nb-chars="18"><span class="idea" data-nb-ref-number="189" id="idea189" data-nb-words="3" data-nb-chars="18">„Nemáš Guida rád!“</span></p>
          <p class="chunk" data-nb-ref-number="190" data-nb-words="45" data-nb-chars="249"><span class="idea" data-nb-ref-number="190" id="idea190" data-nb-words="45" data-nb-chars="249">Byl jsem tím přímo ohromen, protože v&nbsp;té chvíli se&nbsp;jistě nemýlila. Pomyslel jsem si, že&nbsp;jsem udělal chybu, když jsem se&nbsp;choval, jako kdybych Guida neměl rád, já, který jsem potom pro něj tak nezištně pracoval. Měl jsem si&nbsp;dát na&nbsp;svoje chování pozor.</span></p>
          <p class="chunk" data-nb-ref-number="191" data-nb-words="4" data-nb-chars="24"><span class="idea" data-nb-ref-number="191" id="idea191" data-nb-words="4" data-nb-chars="24">Řekl jsem Guidovi mírně:</span></p>
          <p class="chunk" data-nb-ref-number="192" data-nb-words="23" data-nb-chars="127"><span class="idea" data-nb-ref-number="192" id="idea192" data-nb-words="23" data-nb-chars="127">„Ochotně uznávám, že&nbsp;tvoje bajky jsou lepší než moje. Je&nbsp;však třeba uvést, že&nbsp;jsou to&nbsp;první bajky, které jsem v&nbsp;životě napsal.“</span></p>
          <p class="chunk" data-nb-ref-number="193" data-nb-words="2" data-nb-chars="11"><span class="idea" data-nb-ref-number="193" id="idea193" data-nb-words="2" data-nb-chars="11">Nevzdal se:</span></p>
          <p class="chunk" data-nb-ref-number="194" data-nb-words="8" data-nb-chars="42"><span class="idea" data-nb-ref-number="194" id="idea194" data-nb-words="8" data-nb-chars="42">„Myslíš snad, že&nbsp;já&nbsp;jsem jich udělal víc?“</span></p>
          <p class="chunk" data-nb-ref-number="195" data-nb-words="13" data-nb-chars="76"><span class="idea" data-nb-ref-number="195" id="idea195" data-nb-words="13" data-nb-chars="76">Carmenin pohled byl už&nbsp;mírnější, a&nbsp;aby zmírněl ještě víc, řekl jsem Guidovi:</span></p>
          <p class="chunk" data-nb-ref-number="196" data-nb-words="7" data-nb-chars="38"><span class="idea" data-nb-ref-number="196" id="idea196" data-nb-words="7" data-nb-chars="38">„Ty máš určitě k&nbsp;bajkám větší nadání!“</span></p>
          <p class="chunk" data-nb-ref-number="197" data-nb-words="26" data-nb-chars="152"><span class="idea" data-nb-ref-number="197" id="idea197" data-nb-words="26" data-nb-chars="152">Jenže poklona oba rozesmála, a&nbsp;hned nato i&nbsp;mne, ale všichni jsme se&nbsp;smáli dobromyslně, protože bylo zřejmé, že&nbsp;jsem to&nbsp;řekl bez jakéhokoli zlého úmyslu.</span></p>
          <p class="chunk" data-nb-ref-number="198" data-nb-words="161" data-nb-chars="993"><span class="idea" data-nb-ref-number="198" id="idea198" data-nb-words="161" data-nb-chars="993">Ta&nbsp;záležitost s&nbsp;modrou skalicí vnesla do&nbsp;naší kanceláře víc vážnosti. Už&nbsp;nebyl čas na&nbsp;bajky. Nadále jsme přijímali skoro všechny obchody, které nám byly nabídnuty. Na&nbsp;některých jsme vydělali, ale málo; na&nbsp;jiných jsme ztratili, ale hodně. Guidovým hlavním nedostatkem bylo zvláštní skrblictví, jakkoli byl mimo obchod velice štědrý. Když se&nbsp;nějaký obchod ukazoval dobrý, chvatně ho&nbsp;likvidoval, jen aby honem inkasoval malý zisk, který z&nbsp;něho plynul. Zato když se&nbsp;naopak zapletl do&nbsp;nevýnosného obchodu, nikdy z&nbsp;něho nedokázal včas vybřednout, protože pořád oddaloval okamžik, kdy bude muset sáhnout na&nbsp;vlastní peníze. To&nbsp;byl podle mého přesvědčení důvod, proč byly jeho ztráty vždycky vážné a&nbsp;jeho zisky malé. Schopnosti obchodníka jsou dány celou jeho bytostí od&nbsp;hlavy až&nbsp;k&nbsp;patě. Na&nbsp;Guida by&nbsp;se&nbsp;hodil řecký obrat „mazaný hlupák“. Opravdu mazaný, ale zrovna tak opravdu hloupý. Bylo v&nbsp;něm plno mazanosti, ale ta&nbsp;mazanost nebyla k&nbsp;ničemu než k&nbsp;mazání šikmé plochy, po&nbsp;níž klouzal pořád níž a&nbsp;níž.</span></p>
          <p class="chunk" data-nb-ref-number="199" data-nb-words="56" data-nb-chars="324"><span class="idea" data-nb-ref-number="199" id="idea199" data-nb-words="56" data-nb-chars="324">Zároveň s&nbsp;modrou skalicí měl najednou na&nbsp;krku dvojčata. Jeho prvním pocitem bylo překvapení naprosto nepříjemné, ale hned poté, co&nbsp;mi&nbsp;o&nbsp;tom řekl, se&nbsp;mu&nbsp;podařilo udělat vtip, který mě&nbsp;velice rozesmál, a&nbsp;tento úspěch mu&nbsp;udělal takovou radost, že&nbsp;se&nbsp;už&nbsp;nedokázal dál mračit. Spojil ty&nbsp;dvě děti s&nbsp;šedesáti tunami skalice a&nbsp;řekl:</span></p>
          <p class="chunk" data-nb-ref-number="200" data-nb-words="6" data-nb-chars="36"><span class="idea" data-nb-ref-number="200" id="idea200" data-nb-words="6" data-nb-chars="36">„Mně je&nbsp;souzeno pracovat ve&nbsp;velkém!“</span></p>
          <p class="chunk" data-nb-ref-number="201" data-nb-words="29" data-nb-chars="150"><span class="idea" data-nb-ref-number="201" id="idea201" data-nb-words="29" data-nb-chars="150">Abych ho&nbsp;utěšil, řekl jsem mu, že&nbsp;Augusta je&nbsp;už&nbsp;zase v&nbsp;sedmém měsíci a&nbsp;že ho&nbsp;v&nbsp;tonáži, pokud jde o&nbsp;děti, velice rychle dohoním. Odpověděl opět vtipem:</span></p>
          <p class="chunk" data-nb-ref-number="202" data-nb-words="8" data-nb-chars="46"><span class="idea" data-nb-ref-number="202" id="idea202" data-nb-words="8" data-nb-chars="46">„Pro mne jako dobrého účetního to&nbsp;není totéž.“</span></p>
          <p class="chunk" data-nb-ref-number="203" data-nb-words="82" data-nb-chars="464"><span class="idea" data-nb-ref-number="203" id="idea203" data-nb-words="82" data-nb-chars="464">Po&nbsp;několika dnech si&nbsp;na&nbsp;nějakou dobu ty&nbsp;své dva mrňousy velice zamiloval. Augusta, která trávila část dne u&nbsp;sestry, mi&nbsp;vypravovala, že&nbsp;jim denně věnuje několik hodin. Mazlí se&nbsp;s&nbsp;nimi, kolébá je&nbsp;a&nbsp;Ada mu&nbsp;byla za&nbsp;to&nbsp;tak vděčná, že&nbsp;to&nbsp;vypadalo, jako by&nbsp;mezi nimi rozkvetla nová láska. V&nbsp;těch dnech složil u&nbsp;jedné pojišťovací společnosti značnou částku, aby synům zajistil menší jmění, až&nbsp;jim bude dvacet. Pamatuju si&nbsp;to, protože jsem tu&nbsp;částku zaknihoval k&nbsp;jeho tíži.</span></p>
          <p class="chunk" data-nb-ref-number="204" data-nb-words="37" data-nb-chars="216"><span class="idea" data-nb-ref-number="204" id="idea204" data-nb-words="37" data-nb-chars="216">Byl jsem taky pozván, abych se&nbsp;přišel na&nbsp;dvojčata podívat; Augusta mi&nbsp;dokonce řekla, že&nbsp;bych mohl pozdravit i&nbsp;Adu, jenže ta&nbsp;mě&nbsp;nemohla přijmout, protože musela zůstat na&nbsp;lůžku, ačkoli už&nbsp;od&nbsp;porodu uplynulo deset dní.</span></p>
          <p class="chunk" data-nb-ref-number="205" data-nb-words="18" data-nb-chars="105"><span class="idea" data-nb-ref-number="205" id="idea205" data-nb-words="18" data-nb-chars="105">Děti ležely ve&nbsp;dvou kolébkách v&nbsp;pokojíku sousedícím s&nbsp;ložnicí rodičů. Ada na&nbsp;mne ze&nbsp;svého lůžka vykřikla:</span></p>
          <p class="chunk" data-nb-ref-number="206" data-nb-words="3" data-nb-chars="19"><span class="idea" data-nb-ref-number="206" id="idea206" data-nb-words="3" data-nb-chars="19">„Jsou hezké, Zeno?“</span></p>
          <p class="chunk" data-nb-ref-number="207" data-nb-words="90" data-nb-chars="536"><span class="idea" data-nb-ref-number="207" id="idea207" data-nb-words="90" data-nb-chars="536">Byl jsem tím hlasem překvapen. Zdál se&nbsp;mi&nbsp;něžnější: byl to&nbsp;opravdový výkřik, protože v&nbsp;něm bylo slyšet sílu, přesto však zněl dál něžně. Tato něha pramenila nepochybně v&nbsp;mateřství, ale byl jsem tím dojat, poněvadž jsem ji&nbsp;v&nbsp;jejím hlase odhalil, teprve když se&nbsp;obrátila na&nbsp;mne. Vzbuzovala ve&nbsp;mně pocit, jako by&nbsp;Ada na&nbsp;mne nevolala jenom mým jménem, ale připojila k&nbsp;němu ještě nějaký láskyplný přívlastek jako „drahý“ nebo „bratře“! Pocítil jsem za&nbsp;to&nbsp;velkou vděčnost a&nbsp;byl jsem rázem plný dobroty a&nbsp;vroucnosti. Odpověděl jsem slavnostně:</span></p>
          <p class="chunk" data-nb-ref-number="208" data-nb-words="21" data-nb-chars="132"><span class="idea" data-nb-ref-number="208" id="idea208" data-nb-words="21" data-nb-chars="132">„Jsou krásná, milá, jedno jako druhé, dva zázraky.“ Ve&nbsp;skutečnosti mi&nbsp;připadala jako dvě bledé mrtvolky. Obě vřeštěla a&nbsp;každé jinak.</span></p>
          <p class="chunk" data-nb-ref-number="209" data-nb-words="217" data-nb-chars="1224"><span class="idea" data-nb-ref-number="209" id="idea209" data-nb-words="217" data-nb-chars="1224">Guido se&nbsp;brzy vrátil ke&nbsp;svému dřívějšímu životu. Od&nbsp;toho případu se&nbsp;skalicí chodil do&nbsp;kanceláře pilněji, ale v&nbsp;sobotu odjížděl každý týden na&nbsp;hon a&nbsp;vracel se&nbsp;až&nbsp;v&nbsp;pondělí dopoledne právě tak včas, aby se&nbsp;před obědem zastavil na&nbsp;skok v&nbsp;kanceláři. Večer chodil na&nbsp;ryby a&nbsp;často zůstával na&nbsp;moři celou noc. Augusta mi&nbsp;vykládala, jak to&nbsp;Adu mrzí, protože pochopitelně trpí strašnou žárlivostí, ale taky tím, že&nbsp;je&nbsp;celé dny sama. Augusta se&nbsp;ji&nbsp;snažila uklidnit a&nbsp;připomínala jí, že&nbsp;na&nbsp;honech a&nbsp;na rybách přece nejsou ženy. Jenže Ada věděla&nbsp;– bůhví od&nbsp;koho&nbsp;– že&nbsp;s&nbsp;Guidem byla na&nbsp;rybách několikrát Carmen. Později to&nbsp;Guido přiznal, ale dodal, že&nbsp;na&nbsp;takové pozornosti vůči zaměstnankyni, která je&nbsp;mu&nbsp;tak užitečná, není nic špatného. A&nbsp;pak, copak při tom nebyl vždycky Luciano? Nakonec slíbil, že&nbsp;ji&nbsp;už&nbsp;nepozve, když to&nbsp;je&nbsp;Adě proti mysli. Prohlašoval, že&nbsp;se&nbsp;nechce vzdát ani lovu, který ho&nbsp;stál tolik peněz, ani rybaření. Říkal, že&nbsp;má&nbsp;mnoho práce (a v&nbsp;naší kanceláři bylo v&nbsp;té době skutečně plno práce), a&nbsp;domníval se, že&nbsp;má&nbsp;na&nbsp;trochu rozptýlení právo. Ada byla jiného mínění a&nbsp;zdálo se&nbsp;jí, že&nbsp;jeho nejlepším rozptýlením by&nbsp;měla být rodina, a&nbsp;Augusta s&nbsp;ní bez výhrad souhlasila, zatímco mně připadalo takové rozptýlení příliš hlučné.</span></p>
          <p class="chunk" data-nb-ref-number="210" data-nb-words="3" data-nb-chars="20"><span class="idea" data-nb-ref-number="210" id="idea210" data-nb-words="3" data-nb-chars="20">Tu&nbsp;Augusta vybuchla:</span></p>
          <p class="chunk" data-nb-ref-number="211" data-nb-words="10" data-nb-chars="51"><span class="idea" data-nb-ref-number="211" id="idea211" data-nb-words="10" data-nb-chars="51">„A&nbsp;copak ty&nbsp;nejsi každý den v&nbsp;patřičnou dobu doma?“</span></p>
          <p class="chunk" data-nb-ref-number="212" data-nb-words="29" data-nb-chars="146"><span class="idea" data-nb-ref-number="212" id="idea212" data-nb-words="29" data-nb-chars="146">Byla to&nbsp;pravda a&nbsp;musím přiznat, že&nbsp;v&nbsp;tom byl mezi mnou a&nbsp;Guidem velký rozdíl, ale moc jsem se&nbsp;tím nechlubil. Pohladil jsem Augustu a&nbsp;řekl jsem jí:</span></p>
          <p class="chunk" data-nb-ref-number="213" data-nb-words="12" data-nb-chars="81"><span class="idea" data-nb-ref-number="213" id="idea213" data-nb-words="12" data-nb-chars="81">„To je&nbsp;tvoje zásluha, protože jsi užila při výchově mnohem drastičtějších metod.“</span></p>
          <p class="chunk" data-nb-ref-number="214" data-nb-words="59" data-nb-chars="321"><span class="idea" data-nb-ref-number="214" id="idea214" data-nb-words="59" data-nb-chars="321">Ostatně s&nbsp;ubohým Guidem to&nbsp;dopadalo den ze&nbsp;dne hůř: nejdřív měla dvojčata jen jednu kojnou, protože se&nbsp;doufalo, že&nbsp;jedno z&nbsp;dětí bude moci krmit Ada. To&nbsp;však nešlo, a&nbsp;tak museli najmout ještě druhou kojnou. Když mě&nbsp;chtěl Guido rozesmát, chodil po&nbsp;kanceláři sem a&nbsp;tam a&nbsp;do taktu si&nbsp;říkal: „Jedna žena… dvě děti… dvě kojné!“</span></p>
          <p class="chunk" data-nb-ref-number="215" data-nb-words="22" data-nb-chars="137"><span class="idea" data-nb-ref-number="215" id="idea215" data-nb-words="22" data-nb-chars="137">Jednu věc Ada zvlášť nenáviděla, a&nbsp;to Guidovy housle. Křik dětí snášela, ale když se&nbsp;ozvaly jeho housle, strašlivě trpěla. Řekla Augustě:</span></p>
          <p class="chunk" data-nb-ref-number="216" data-nb-words="8" data-nb-chars="46"><span class="idea" data-nb-ref-number="216" id="idea216" data-nb-words="8" data-nb-chars="46">„Když je&nbsp;slyším, nejradši bych vyla jako pes.“</span></p>
          <p class="chunk" data-nb-ref-number="217" data-nb-words="16" data-nb-chars="101"><span class="idea" data-nb-ref-number="217" id="idea217" data-nb-words="16" data-nb-chars="101">Zvláštní! Augusta naopak byla celá blažená, když šla kolem mé&nbsp;pracovny a&nbsp;slyšela moje neladné vrzání!</span></p>
          <p class="chunk" data-nb-ref-number="218" data-nb-words="19" data-nb-chars="121"><span class="idea" data-nb-ref-number="218" id="idea218" data-nb-words="19" data-nb-chars="121">„Adino manželství bylo přece taky manželství z&nbsp;lásky,“ řekl jsem užasle. „Copak nejsou ty&nbsp;housle na&nbsp;Guidovi to&nbsp;nejlepší?“</span></p>
          <p class="chunk" data-nb-ref-number="219" data-nb-words="186" data-nb-chars="1071"><span class="idea" data-nb-ref-number="219" id="idea219" data-nb-words="186" data-nb-chars="1071">Ale když jsem pak Adu poprvé znovu uviděl, rázem jsem na&nbsp;všechny tyhle řečičky zapomněl. Vlastně jsem to&nbsp;byl já, kdo si&nbsp;první všiml její nemoci. Jednoho dne hned na&nbsp;začátku listopadu&nbsp;– byl to&nbsp;takový chladný, vlhký den bez slunce&nbsp;– jsem výjimečně odešel z&nbsp;kanceláře ve&nbsp;tři odpoledne a&nbsp;pospíchal domů v&nbsp;představě, že&nbsp;si&nbsp;ve&nbsp;své teplé pracovně na&nbsp;pár hodin lehnu a&nbsp;budu snít. Abych se&nbsp;tam dostal, musel jsem projít dlouhou chodbou a&nbsp;před Augustinou pracovnou jsem se&nbsp;zastavil, protože jsem zaslechl Adin hlas. Byl něžný a&nbsp;nejistý (což je&nbsp;myslím jedno a&nbsp;totéž), jako když se&nbsp;na&nbsp;mne tenkrát obrátila. Vešel jsem dál, protože mě&nbsp;hnala zvláštní zvědavost podívat se, jak může mírná, klidná Ada mluvit takovým hlasem, který připomínal hlas některých našich hereček, jež chtějí vyvolat pláč, aniž dovedou samy plakat. Byl to&nbsp;opravdu falešný hlas, nebo jsem to&nbsp;tak cítil, možná jen proto, že&nbsp;jsem ho&nbsp;slyšel už&nbsp;podruhé po&nbsp;takové době, pořád stejně dojemný a&nbsp;dojímavý, aniž bych viděl tu, která jej vydávala. Napadlo mi, že&nbsp;mluví o&nbsp;Guidovi, protože co&nbsp;jiného by&nbsp;mohlo Adu tak dojmout.</span></p>
          <p class="chunk" data-nb-ref-number="220" data-nb-words="162" data-nb-chars="900"><span class="idea" data-nb-ref-number="220" id="idea220" data-nb-words="162" data-nb-chars="900">Ve&nbsp;skutečnosti seděly obě ženy u&nbsp;kávy a&nbsp;mluvily o&nbsp;domácnosti, o&nbsp;prádle, o&nbsp;služkách atd. Ale sotva jsem se&nbsp;na&nbsp;Adu podíval, rázem jsem poznal, že&nbsp;ten hlas není falešný. Dojímal i&nbsp;její obličej, který jsem jako první shledal tak změněný, a&nbsp;ten hlas, i&nbsp;když neodpovídal žádnému citu, zrcadlil v&nbsp;sobě přesně celou její bytost, a&nbsp;proto byl pravý a&nbsp;upřímný. To&nbsp;jsem vycítil okamžitě. Nejsem doktor, a&nbsp;proto jsem nepomyslel na&nbsp;nemoc a&nbsp;snažil jsem se&nbsp;vysvětlit si&nbsp;změnu v&nbsp;Adině vzhledu jako důsledek její rekonvalescence po&nbsp;porodu. Ale jak si&nbsp;vysvětlit, že&nbsp;si&nbsp;takové změny u&nbsp;své ženy nevšiml Guido! Protože já, který znal ty&nbsp;oči zpaměti a&nbsp;kdysi se&nbsp;jich tolik bál, neboť jsem si&nbsp;okamžitě všiml, jak chladně zkoumají věci i&nbsp;lidi, aby je&nbsp;přijaly nebo odmítly, já&nbsp;poznal hned, že&nbsp;se&nbsp;změnily, že&nbsp;se&nbsp;zvětšily, jako by&nbsp;ve&nbsp;snaze líp vidět vystoupily z&nbsp;důlků. Ty&nbsp;velké oči se&nbsp;k&nbsp;té zubožené a&nbsp;bezbarvé tvářičce nehodily.</span></p>
          <p class="chunk" data-nb-ref-number="221" data-nb-words="4" data-nb-chars="22"><span class="idea" data-nb-ref-number="221" id="idea221" data-nb-words="4" data-nb-chars="22">Vřele mi&nbsp;stiskla ruku.</span></p>
          <p class="chunk" data-nb-ref-number="222" data-nb-words="17" data-nb-chars="96"><span class="idea" data-nb-ref-number="222" id="idea222" data-nb-words="17" data-nb-chars="96">„Já vím,“ řekla mi, „ty využíváš každé chvilky, aby ses přišel podívat na&nbsp;svou ženu a&nbsp;holčičku.“</span></p>
          <p class="chunk" data-nb-ref-number="223" data-nb-words="34" data-nb-chars="169"><span class="idea" data-nb-ref-number="223" id="idea223" data-nb-words="34" data-nb-chars="169">Měla ruku zvlhlou potem a&nbsp;já vím, že&nbsp;je&nbsp;to&nbsp;příznak slabosti. Říkal jsem si&nbsp;však, že&nbsp;se&nbsp;zotaví a&nbsp;pak bude mít zase svou bývalou barvu a&nbsp;pevnou linii tváří a&nbsp;očních důlků.</span></p>
          <p class="chunk" data-nb-ref-number="224" data-nb-words="30" data-nb-chars="170"><span class="idea" data-nb-ref-number="224" id="idea224" data-nb-words="30" data-nb-chars="170">Vyložil jsem si&nbsp;její slova jako výčitku na&nbsp;Guidovu adresu a&nbsp;odpověděl jsem dobromyslně, že&nbsp;Guido má&nbsp;jako majitel firmy větší odpovědnost než já, a&nbsp;to ho&nbsp;váže v&nbsp;kanceláři.</span></p>
          <p class="chunk" data-nb-ref-number="225" data-nb-words="11" data-nb-chars="65"><span class="idea" data-nb-ref-number="225" id="idea225" data-nb-words="11" data-nb-chars="65">Podívala se&nbsp;na&nbsp;mne pátravě, aby se&nbsp;ujistila, jestli mluvím vážně.</span></p>
          <p class="chunk" data-nb-ref-number="226" data-nb-words="24" data-nb-chars="111"><span class="idea" data-nb-ref-number="226" id="idea226" data-nb-words="24" data-nb-chars="111">„Ale mně se&nbsp;přece jen zdá,“ řekla, „že by&nbsp;si&nbsp;mohl najít trochu času pro ženu a&nbsp;děti,“ a&nbsp;její hlas byl plný slz.</span></p>
          <p class="chunk" data-nb-ref-number="227" data-nb-words="12" data-nb-chars="71"><span class="idea" data-nb-ref-number="227" id="idea227" data-nb-words="12" data-nb-chars="71">Pak se&nbsp;vzchopila, pousmála se, jako by&nbsp;prosila o&nbsp;shovívavost, a&nbsp;dodala:</span></p>
          <p class="chunk" data-nb-ref-number="228" data-nb-words="13" data-nb-chars="73"><span class="idea" data-nb-ref-number="228" id="idea228" data-nb-words="13" data-nb-chars="73">„Kromě obchodu jsou tu&nbsp;ještě ty&nbsp;hony a&nbsp;rybaření. Ty&nbsp;zabírají tolik času.“</span></p>
          <p class="chunk" data-nb-ref-number="229" data-nb-words="17" data-nb-chars="111"><span class="idea" data-nb-ref-number="229" id="idea229" data-nb-words="17" data-nb-chars="111">S&nbsp;výřečností, která mě&nbsp;zarazila, začala mluvit o&nbsp;vybraných jídlech, která mívají dík Guidovým honům a&nbsp;rybolovu.</span></p>
          <p class="chunk" data-nb-ref-number="230" data-nb-words="91" data-nb-chars="495"><span class="idea" data-nb-ref-number="230" id="idea230" data-nb-words="91" data-nb-chars="495">„Ale já&nbsp;bych se&nbsp;jich s&nbsp;radostí zřekla,“ dodala pak s&nbsp;povzdechem a&nbsp;slzou v&nbsp;oku. Neřekla však, že&nbsp;je&nbsp;nešťastná, naopak. Vykládala, že&nbsp;by&nbsp;si&nbsp;už&nbsp;ani nedovedla představit, že&nbsp;by&nbsp;neměla ty&nbsp;dvě děti, které tak zbožňuje! A&nbsp;s&nbsp;potutelným úsměvem dodala, že&nbsp;teď, když má&nbsp;každé svoji kojnou, je&nbsp;miluje ještě víc. Mnoho toho sice nenaspí, ale alespoň ji&nbsp;nikdo nebudí, když usne. A&nbsp;když jsem se&nbsp;jí&nbsp;zeptal, jestli opravdu spí tak málo, zvážněla a&nbsp;posmutněla a&nbsp;řekla mi, že&nbsp;to&nbsp;je&nbsp;to&nbsp;nejhorší. Pak vesele dodala:</span></p>
          <p class="chunk" data-nb-ref-number="231" data-nb-words="5" data-nb-chars="21"><span class="idea" data-nb-ref-number="231" id="idea231" data-nb-words="5" data-nb-chars="21">„Ale už&nbsp;je&nbsp;to&nbsp;lepší.“</span></p>
          <p class="chunk" data-nb-ref-number="232" data-nb-words="52" data-nb-chars="296"><span class="idea" data-nb-ref-number="232" id="idea232" data-nb-words="52" data-nb-chars="296">Brzy nato se&nbsp;rozloučila, a&nbsp;to ze&nbsp;dvou důvodů: především se&nbsp;musela ještě před večerem podívat k&nbsp;matce a&nbsp;pak nesnášela teplotu našich pokojů, vytápěných velkými kamny. Mně připadala ta&nbsp;teplota sotva dostatečná, a&nbsp;tak jsem si&nbsp;řekl, že&nbsp;to&nbsp;je&nbsp;známkou Adiny síly, jestliže se&nbsp;jí&nbsp;u&nbsp;nás zdá příliš horko.</span></p>
          <p class="chunk" data-nb-ref-number="233" data-nb-words="20" data-nb-chars="107"><span class="idea" data-nb-ref-number="233" id="idea233" data-nb-words="20" data-nb-chars="107">„Neřekl bych, že&nbsp;jsi tak slabá,“ pověděl jsem s&nbsp;úsměvem, „uvidíš, jak ti&nbsp;bude, až&nbsp;budeš tak stará jako já.“</span></p>
          <p class="chunk" data-nb-ref-number="234" data-nb-words="11" data-nb-chars="65"><span class="idea" data-nb-ref-number="234" id="idea234" data-nb-words="11" data-nb-chars="65">Udělalo jí&nbsp;velikou radost, že&nbsp;jsem ji&nbsp;označil za&nbsp;takovou mladici.</span></p>
          <p class="chunk" data-nb-ref-number="235" data-nb-words="147" data-nb-chars="888"><span class="idea" data-nb-ref-number="235" id="idea235" data-nb-words="147" data-nb-chars="888">Vyprovodili jsme ji&nbsp;s&nbsp;Augustou až&nbsp;na&nbsp;odpočívadlo schodů. Zdálo se, že&nbsp;naše přátelství velmi potřebuje, neboť i&nbsp;těch několik krůčků šla mezi námi a&nbsp;nejdřív se&nbsp;zavěsila do&nbsp;Augusty a&nbsp;pak do&nbsp;mne, takže jsem najednou ztuhl strachem, že&nbsp;podlehnu starému zvyku stisknout každou ženskou ruku, která se&nbsp;mne dotkne. Na&nbsp;odpočívadle byla stále ještě plna řečí, a&nbsp;když si&nbsp;vzpomněla na&nbsp;otce, oči jí&nbsp;znovu zvlhly, potřetí za&nbsp;čtvrt hodiny. Jakmile byla pryč, řekl jsem Augustě, že&nbsp;to&nbsp;není žena, ale fontána. I&nbsp;když mi&nbsp;bylo zřejmé, že&nbsp;je&nbsp;nemocná, nepřikládal jsem tomu důležitost. Měla zvětšené oči, zhubla ve&nbsp;tváři, změnil se&nbsp;její hlas, dokonce její srdečnost měla jiný, cizí ráz, ale já&nbsp;to&nbsp;všechno přičítal dvojnásobnému mateřství a&nbsp;slabosti. Zkrátka jsem se&nbsp;projevil jako velkolepý pozorovatel, protože jsem viděl všechno, ale zároveň taky jako velký hlupák, protože jsem neřekl to&nbsp;pravé slovo&nbsp;– nemoc!</span></p>
          <p class="chunk" data-nb-ref-number="236" data-nb-words="111" data-nb-chars="673"><span class="idea" data-nb-ref-number="236" id="idea236" data-nb-words="111" data-nb-chars="673">Den nato požádal porodník, který Adu ošetřoval, o&nbsp;pomoc doktora Paoliho, a&nbsp;ten to&nbsp;slovo, které jsem já&nbsp;nedokázal vyslovit, řekl ihned: <em>Morbus Basedowii</em><sup id="fnref:2"><a href="#fn:2" class="footnote-ref" role="doc-noteref">2</a></sup>. Když mi&nbsp;to&nbsp;Guido líčil, mluvil o&nbsp;té nemoci velice zasvěceně a&nbsp;litoval Adu, že&nbsp;velice trpí. Pomyslel jsem si&nbsp;bez jakékoli zlomyslnosti, že&nbsp;jeho soucit ani vědomosti nejsou právě největší. Když mluvil o&nbsp;své ženě, tvářil se&nbsp;zkormouceně, ale když diktoval dopisy Carmen, překypoval radostí ze&nbsp;života a&nbsp;z&nbsp;poučování; domníval se&nbsp;totiž, že&nbsp;ten, kdo dal nemoci své jméno, byl onen Basedow, který byl přítelem Goethovým, zatímco já, když jsem tu&nbsp;nemoc studoval v&nbsp;naučném slovníku, jsem si&nbsp;okamžitě všiml, že&nbsp;jde o&nbsp;někoho jiného.</span></p>
          <p class="chunk" data-nb-ref-number="237" data-nb-words="86" data-nb-chars="552"><span class="idea" data-nb-ref-number="237" id="idea237" data-nb-words="86" data-nb-chars="552">Tenhle Basedow, to&nbsp;je&nbsp;velká, důležitá nemoc. Pro mne bylo nadmíru významné, že&nbsp;jsem se&nbsp;s&nbsp;ní seznámil. Prostudoval jsem různé práce a&nbsp;domnívám se, že&nbsp;jsem tehdy odhalil nejdůležitější tajemství našeho organismu. Myslím si, že&nbsp;mnoho lidí má&nbsp;podobně jako já&nbsp;období, kdy jim celý mozek zabírají a&nbsp;zatarasují některé myšlenky a&nbsp;uzavírají jej všemu ostatnímu. Ale vždyť totéž se&nbsp;stává celé společnosti! Žije Darwinem, jako předtím žila Robespierrem a&nbsp;Napoleonem a&nbsp;potom Liebigem, nebo dokonce Leopardim, pokud ovšem nad celým jejím vesmírem netrůní Bismarck!</span></p>
          <p class="chunk" data-nb-ref-number="238" data-nb-words="228" data-nb-chars="1386"><span class="idea" data-nb-ref-number="238" id="idea238" data-nb-words="228" data-nb-chars="1386">Ale Basedowem jsem žil jedině já! Zdálo se&nbsp;mi, že&nbsp;odhalil kořeny života, který vypadá takto: všechny organismy jsou seřazeny v&nbsp;řadě, na&nbsp;jejímž jednom konci je&nbsp;Basedowova nemoc, která se&nbsp;vyznačuje nadmíru štědrou, ztřeštěnou spotřebou životodárné síly v&nbsp;překotném tempu, bezuzdným bušením srdce, na&nbsp;druhém pak jsou organismy ožebračované organickým skrblením, a&nbsp;ty jsou určeny k&nbsp;zániku na&nbsp;nemoc, která se&nbsp;podobá vyčerpání, i&nbsp;když jde ve&nbsp;skutečnosti o&nbsp;lenost. Zlatá střední cesta mezi oběma nemocemi je&nbsp;uprostřed a&nbsp;nepatřičně se&nbsp;označuje jako zdraví, ačkoli to&nbsp;není nic než pouhá zastávka. Mezi středem a&nbsp;jedním koncem&nbsp;– tím Basedowovým&nbsp;– jsou všichni, co&nbsp;svůj život vyhrocují a&nbsp;stravují ve&nbsp;velkých touhách, ctižádostech, požitcích a&nbsp;také v&nbsp;práci, zatímco na&nbsp;druhé straně jsou ti, co&nbsp;házejí do&nbsp;misky života jen drobty a&nbsp;šetří, a&nbsp;tak vytvářejí odporné staré nezmary, kteří vypadají jako přítěž společnosti. Ale jak se&nbsp;zdá, i&nbsp;tato přítěž je&nbsp;nutná. Společnost jde kupředu, protože ji&nbsp;pohánějí ti, co&nbsp;mají Basedowa, ale ne&nbsp;bezhlavě, protože ostatní ji&nbsp;zase drží zpátky. Jsem přesvědčen, že&nbsp;když už&nbsp;někdo chtěl ustavit lidstvo v&nbsp;společenství, mohl to&nbsp;udělat daleko jednodušeji, ale už&nbsp;se&nbsp;stalo: na&nbsp;jednom konci má&nbsp;vole a&nbsp;na druhém vodnatelnost, a&nbsp;s&nbsp;tím se&nbsp;nedá nic dělat. Uprostřed jsou ti, kterým začíná buď vole, nebo vodnatelnost, dokonalé zdraví se&nbsp;v&nbsp;celé té&nbsp;řadě, v&nbsp;celém lidstvu nenajde.</span></p>
          <p class="chunk" data-nb-ref-number="239" data-nb-words="125" data-nb-chars="733"><span class="idea" data-nb-ref-number="239" id="idea239" data-nb-words="125" data-nb-chars="733">Jak mi&nbsp;Augusta řekla, ani Ada zatím vole neměla, zato však měla všechny ostatní příznaky té&nbsp;nemoci. Chudák Ada! Připadala mi&nbsp;ztělesněním zdraví a&nbsp;rovnováhy, takže jsem si&nbsp;dlouho myslel, že&nbsp;si&nbsp;vybrala muže se&nbsp;stejně chladnou myslí, s&nbsp;jakou její otec vybíral své zboží, a&nbsp;teď ji&nbsp;najednou zachvátila nemoc, která ji&nbsp;žene do&nbsp;něčeho docela jiného&nbsp;– do&nbsp;psychické poruchy. Jenže já&nbsp;onemocněl s&nbsp;ní. Byla to&nbsp;sice lehká nemoc, ale vleklá. Příliš dlouho jsem se&nbsp;zabýval Basedowem. Teď už&nbsp;věřím, že&nbsp;ať&nbsp;se&nbsp;člověk usadí na&nbsp;kterémkoli místě vesmíru, nakonec se&nbsp;vždycky nakazí. Je&nbsp;nutno být v&nbsp;pohybu. V&nbsp;životě sice existují jedy, ale existují zase jiné jedy, které slouží jako protijedy. Vyhnout se&nbsp;prvním a&nbsp;využívat druhých je&nbsp;možno jedině pohybem.</span></p>
          <p class="chunk" data-nb-ref-number="240" data-nb-words="59" data-nb-chars="336"><span class="idea" data-nb-ref-number="240" id="idea240" data-nb-words="59" data-nb-chars="336">Ta&nbsp;moje nemoc se&nbsp;pro mne stala obsesí, snem a&nbsp;taky děsem. Zřejmě pramenila z&nbsp;této úvahy: pojmem porucha chceme vyjádřit odchylku od&nbsp;zdraví, onoho zdraví, které nás provází v&nbsp;určitém období našeho života. Teď jsem už&nbsp;věděl, co&nbsp;znamená zdraví u&nbsp;Ady. Nemohla by&nbsp;ji&nbsp;její porucha přimět k&nbsp;tomu, co&nbsp;jako zdravá odmítla, totiž aby mě&nbsp;milovala?</span></p>
          <p class="chunk" data-nb-ref-number="241" data-nb-words="11" data-nb-chars="56"><span class="idea" data-nb-ref-number="241" id="idea241" data-nb-words="11" data-nb-chars="56">Nevím, jak se&nbsp;mi&nbsp;ta&nbsp;hrůza (nebo naděje) zrodila v&nbsp;mozku!</span></p>
          <p class="chunk" data-nb-ref-number="242" data-nb-words="141" data-nb-chars="776"><span class="idea" data-nb-ref-number="242" id="idea242" data-nb-words="141" data-nb-chars="776">Bylo to&nbsp;tím, že&nbsp;mi&nbsp;Adin mírný, podlomený hlas, když se&nbsp;na&nbsp;mne obrátila, připadal plný lásky? Chudák Ada velice zošklivěla a&nbsp;já už&nbsp;po&nbsp;ní&nbsp;nedokázal zatoužit. Ale když jsem se&nbsp;podíval zpátky na&nbsp;naše někdejší vztahy, zdálo se&nbsp;mi, že&nbsp;kdyby se&nbsp;jí&nbsp;znenadání zmocnila láska ke&nbsp;mně, dostal bych se&nbsp;do&nbsp;ošklivé situace, asi takové, do&nbsp;jaké se&nbsp;dostal Guido s&nbsp;tím svým anglickým partnerem a&nbsp;jeho šedesáti tunami skalice. Bylo by&nbsp;to&nbsp;úplně totéž. Před několika lety jsem jí&nbsp;vyznal lásku a&nbsp;vůbec jsem to&nbsp;své vyznání neodvolal až&nbsp;na&nbsp;to, že&nbsp;jsem se&nbsp;oženil s&nbsp;její sestrou. Při tomto kontraktu ji&nbsp;nechránil zákon, ale kavalírství. Měl jsem pocit, že&nbsp;mě&nbsp;váže tak silně, že&nbsp;kdyby za&nbsp;mnou přišla po&nbsp;letech a&nbsp;letech, třeba i&nbsp;s&nbsp;tím Basedowem, zdokonaleným o&nbsp;krásné vole, musel bych dostát svému slovu.</span></p>
          <p class="chunk" data-nb-ref-number="243" data-nb-words="70" data-nb-chars="402"><span class="idea" data-nb-ref-number="243" id="idea243" data-nb-words="70" data-nb-chars="402">Vzpomínám si&nbsp;však, že&nbsp;právě dík této perspektivě mé&nbsp;myšlenky na&nbsp;Adu zvroucněly. Když jsem předtím slyšel o&nbsp;trápení, které jí&nbsp;působil Guido, nedělalo mi&nbsp;to&nbsp;sice radost, ale přece jen jsem s&nbsp;jistým zadostiučiněním myslel na&nbsp;svůj dům, do&nbsp;něhož Ada odmítla vstoupit a&nbsp;v&nbsp;němž nikdo netrpěl. Ale teď se&nbsp;to&nbsp;změnilo: Ada, která mě&nbsp;s&nbsp;pohrdáním odmítla, už&nbsp;neexistovala, leda že&nbsp;by&nbsp;se&nbsp;moje lékařské knihy mýlily.</span></p>
          <p class="chunk" data-nb-ref-number="244" data-nb-words="144" data-nb-chars="858"><span class="idea" data-nb-ref-number="244" id="idea244" data-nb-words="144" data-nb-chars="858">Adina nemoc byla vážná. Doktor Paoli po&nbsp;několika dnech doporučil, aby se&nbsp;vzdálila od&nbsp;rodiny a&nbsp;šla do&nbsp;sanatoria v&nbsp;Bologni. Dozvěděl jsem se&nbsp;to&nbsp;od&nbsp;Guida, ale později mi&nbsp;Augusta vyprávěla, že&nbsp;ani při té&nbsp;příležitosti nebyla Ada ušetřena velkých nepříjemností. Guido měl tu&nbsp;drzost, že&nbsp;navrhl, aby po&nbsp;dobu její nepřítomnosti vedla jejich domácnost Carmen. Ada se&nbsp;neodvážila otevřeně říct, co&nbsp;si&nbsp;o&nbsp;takovém návrhu myslí, ale prohlásila, že&nbsp;se&nbsp;z&nbsp;domu nehne, jestliže nebude smět svěřit domácnost tetě Marii, a&nbsp;Guido s&nbsp;tím beze všeho souhlasil. Přesto se&nbsp;však myšlenkou mít na&nbsp;Adině místě k&nbsp;dispozici Carmen zabýval dál. Jednoho dne Carmen řekl, že&nbsp;kdyby neměla tolik práce v&nbsp;kanceláři, svěřil by&nbsp;jí&nbsp;s&nbsp;radostí vedení své domácnosti. Podívali jsme se&nbsp;s&nbsp;Lucianem po&nbsp;sobě a&nbsp;určitě jsme se&nbsp;zatvářili zlomyslně. Carmen se&nbsp;začervenala a&nbsp;zamumlala, že&nbsp;by&nbsp;to&nbsp;nemohla přijmout.</span></p>
          <p class="chunk" data-nb-ref-number="245" data-nb-words="19" data-nb-chars="116"><span class="idea" data-nb-ref-number="245" id="idea245" data-nb-words="19" data-nb-chars="116">„Bodejť,“ řekl Guido zlostně, „kvůli těm hloupým ohledům na&nbsp;lidi člověk nemůže udělat, ani co&nbsp;by&nbsp;bylo tak užitečné!“</span></p>
          <p class="chunk" data-nb-ref-number="246" data-nb-words="13" data-nb-chars="75"><span class="idea" data-nb-ref-number="246" id="idea246" data-nb-words="13" data-nb-chars="75">Přesto však i&nbsp;on rychle zmlkl a&nbsp;kupodivu ten svůj zajímavý proslov zkrátil.</span></p>
          <p class="chunk" data-nb-ref-number="247" data-nb-words="40" data-nb-chars="244"><span class="idea" data-nb-ref-number="247" id="idea247" data-nb-words="40" data-nb-chars="244">Adu šla na&nbsp;nádraží vyprovodit celá rodina. Augusta mě&nbsp;poprosila, abych jí&nbsp;pro sestru přinesl květiny. Přišel jsem o&nbsp;něco později s&nbsp;krásnou kyticí orchidejí a&nbsp;předal jsem ji&nbsp;Augustě. Ada to&nbsp;zpozorovala, a&nbsp;když jí&nbsp;Augusta květiny podávala, řekla:</span></p>
          <p class="chunk" data-nb-ref-number="248" data-nb-words="3" data-nb-chars="21"><span class="idea" data-nb-ref-number="248" id="idea248" data-nb-words="3" data-nb-chars="21">„Srdečně vám děkuju.“</span></p>
          <p class="chunk" data-nb-ref-number="249" data-nb-words="30" data-nb-chars="176"><span class="idea" data-nb-ref-number="249" id="idea249" data-nb-words="30" data-nb-chars="176">Chtěla tím dát najevo, že&nbsp;přijala květiny i&nbsp;ode mne, ale já&nbsp;jsem to&nbsp;považoval za&nbsp;projev bratrské náklonnosti, milý, ale taky trochu chladný. Basedow se&nbsp;v&nbsp;tom určitě neprojevil.</span></p>
          <p class="chunk" data-nb-ref-number="250" data-nb-words="17" data-nb-chars="121"><span class="idea" data-nb-ref-number="250" id="idea250" data-nb-words="17" data-nb-chars="121">Chudák Ada, s&nbsp;těma očima nadmíru zvětšenýma štěstím vypadala jako nevěstinka. Její nemoc dokázala napodobit jakýkoli cit.</span></p>
          <p class="chunk" data-nb-ref-number="251" data-nb-words="35" data-nb-chars="191"><span class="idea" data-nb-ref-number="251" id="idea251" data-nb-words="35" data-nb-chars="191">Guido jel s&nbsp;ní, aby ji&nbsp;doprovodil, a&nbsp;pak se&nbsp;po&nbsp;několika dnech vrátil. Čekali jsme na&nbsp;nástupišti, až&nbsp;vlak odjede. Ada stála v&nbsp;okně vagonu a&nbsp;mávala nám kapesníčkem tak dlouho, dokud nás viděla.</span></p>
          <p class="chunk" data-nb-ref-number="252" data-nb-words="21" data-nb-chars="129"><span class="idea" data-nb-ref-number="252" id="idea252" data-nb-words="21" data-nb-chars="129">Potom jsme doprovodili plačící paní Malfentiovou domů. Když jsme se&nbsp;s&nbsp;ní loučili, políbila tchyně nejdřív Augustu a&nbsp;pak taky mne.</span></p>
          <p class="chunk" data-nb-ref-number="253" data-nb-words="18" data-nb-chars="115"><span class="idea" data-nb-ref-number="253" id="idea253" data-nb-words="18" data-nb-chars="115">„Odpusť,“ řekla a&nbsp;zasmála se&nbsp;uprostřed slz, „udělala jsem to&nbsp;bez­děčně, ale když dovolíš, políbím tě&nbsp;ještě jednou.“</span></p>
          <p class="chunk" data-nb-ref-number="254" data-nb-words="52" data-nb-chars="324"><span class="idea" data-nb-ref-number="254" id="idea254" data-nb-words="52" data-nb-chars="324">Políbila mě&nbsp;dokonce i&nbsp;malá Anna, teď už&nbsp;dvanáctiletá. Alberta, která se&nbsp;právě chystala opustit kvůli zasnoubení národní divadlo a&nbsp;byla obvykle vůči mně trochu zdrženlivá, podala mi&nbsp;toho dne srdeč­ně ruku. Všichni mě&nbsp;měli rádi, protože moje žena kvetla, a&nbsp;dávali tak najevo svou antipatii ke&nbsp;Guidovi, jehož žena byla nemocná.</span></p>
          <p class="chunk" data-nb-ref-number="255" data-nb-words="39" data-nb-chars="206"><span class="idea" data-nb-ref-number="255" id="idea255" data-nb-words="39" data-nb-chars="206">Ale právě tehdy jsem byl v&nbsp;nebezpečí, že&nbsp;přestanu být tak dobrým manželem. Bez vlastní viny jsem způsobil své ženě velikou bolest, a&nbsp;to tím, že&nbsp;jsem se&nbsp;jí&nbsp;beze všeho a&nbsp;ve vší nevinnosti svěřil se&nbsp;svým snem.</span></p>
          <p class="chunk" data-nb-ref-number="256" data-nb-words="282" data-nb-chars="1540"><span class="idea" data-nb-ref-number="256" id="idea256" data-nb-words="282" data-nb-chars="1540">Tady je&nbsp;ten sen: stáli jsme tři, Augusta, Ada a&nbsp;já, u&nbsp;okna, a&nbsp;to právě u&nbsp;nejmenšího, jaké v&nbsp;našich třech bytech je, to&nbsp;jest v&nbsp;mém, tchynině a&nbsp;v&nbsp;Adině. Byli jsme vlastně u&nbsp;okna kuchyně v&nbsp;domě mé&nbsp;tchyně. To&nbsp;okno ve&nbsp;skutečnosti vede na&nbsp;malý dvorek, kdežto ve&nbsp;snu vedlo právě na&nbsp;promenádu. U&nbsp;okenního parapetu bylo tak málo místa, že&nbsp;Ada, stojící mezi námi a&nbsp;držící se&nbsp;nás za&nbsp;ruce, se&nbsp;vlastně ke&nbsp;mně tiskla. Díval jsem se&nbsp;na&nbsp;ni&nbsp;a&nbsp;viděl jsem, jak její pohled je&nbsp;náhle opět chladný a&nbsp;určitý a&nbsp;obrysy její tváře naprosto čisté až&nbsp;k&nbsp;šíji, na&nbsp;niž spadaly lehké kadeře, ony kadeře, na&nbsp;které jsem tolikrát hleděl, když se&nbsp;ke&nbsp;mně obrátila zády. Přes svou velkou chladnost (tak se&nbsp;mi&nbsp;jevilo její zdraví) zůstávala však ke&nbsp;mně přitulená, tak jak jsem si&nbsp;to&nbsp;myslel tenkrát večer, než jsem se&nbsp;zasnoubil, když jsme seděli u&nbsp;spiritistického stolečku. Řekl jsem vesele Augustě (zřejmě ve&nbsp;snaze věnovat se&nbsp;taky jí): „Všimla sis, jak se&nbsp;uzdravila? Ale kde je&nbsp;Basedow?“ „Copak ho&nbsp;nevidíš?“ zeptala se&nbsp;Augusta, která jediná z&nbsp;nás mohla vidět na&nbsp;ulici. I&nbsp;my jsme se&nbsp;s&nbsp;námahou vyklonili z&nbsp;okna a&nbsp;spatřili jsme, jak se&nbsp;hrozivě valí velký dav a&nbsp;řve. „Ale kde je&nbsp;Basedow?“ ptal jsem se&nbsp;jí&nbsp;znova. Pak jsem ho&nbsp;uviděl. Byl to&nbsp;muž, který utíkal před tím davem&nbsp;– rozedraný stařec ve&nbsp;velkém roztrhaném plášti z&nbsp;tuhého brokátu s&nbsp;velkou hlavou, porostlou rozcuchanou bílou hřívou vlající ve&nbsp;větru, a&nbsp;s&nbsp;očima vypoulenýma z&nbsp;očních důlků, jež se&nbsp;úzkostně rozhlížely pohledem plným strachu a&nbsp;hrozby, jehož jsem si&nbsp;všiml u&nbsp;pronásledovaných zvířat. A&nbsp;dav řval: „Zabte ho, šíří mor!“</span></p>
          <p class="chunk" data-nb-ref-number="257" data-nb-words="179" data-nb-chars="1023"><span class="idea" data-nb-ref-number="257" id="idea257" data-nb-words="179" data-nb-chars="1023">Pak byla chvíli noc prázdná. Najednou jsme však zase byli s&nbsp;Adou sami na&nbsp;nejpříkřejším schodišti našeho domu, jež vede do&nbsp;podkroví mé&nbsp;vily. Ada stála o&nbsp;několik schodů výš, ale byla obrácena ke&nbsp;mně. Já&nbsp;jsem se&nbsp;chystal jít nahoru, kdežto ona jako by&nbsp;chtěla sejít dolů. Objal jsem jí&nbsp;nohy a&nbsp;ona se&nbsp;ke&nbsp;mně naklonila, nevím, jestli ze&nbsp;slabosti, nebo proto, aby mi&nbsp;byla blíž. V&nbsp;první chvíli se&nbsp;mi&nbsp;zdála zohavená svou chorobou, avšak potom, když jsem se&nbsp;na&nbsp;ni&nbsp;lépe podíval, znovu se&nbsp;mi&nbsp;podařilo vidět ji&nbsp;takovou, jaká se&nbsp;mi&nbsp;jevila u&nbsp;okna, krásnou a&nbsp;zdravou. Řekla mi&nbsp;svým pevným hlasem: „Jdi napřed, půjdu hned za&nbsp;tebou!“ Já&nbsp;jsem ji&nbsp;chtěl ochotně předejít, nebylo to&nbsp;však dost rychlé, abych nezpozoroval, že&nbsp;se&nbsp;dveře mého podkroví pomaloučku pootevřely, a&nbsp;abych nezahlédl rozcuchanou bílou hlavu Basedowovu s&nbsp;tou jeho tváří zároveň vylekanou i&nbsp;hrozebnou. Zahlédl jsem i&nbsp;jeho nejisté nohy a&nbsp;ubohé vyzáblé tělo, jež nestačil plášť zakrýt. Dal jsem se&nbsp;do&nbsp;běhu, ale nevím, jestli proto, abych Adu předběhl, nebo proto, abych jí&nbsp;utekl.</span></p>
          <p class="chunk" data-nb-ref-number="258" data-nb-words="48" data-nb-chars="266"><span class="idea" data-nb-ref-number="258" id="idea258" data-nb-words="48" data-nb-chars="266">Zdá se, že&nbsp;jsem se&nbsp;v&nbsp;tom snu uprostřed noci zpocený probudil a&nbsp;v&nbsp;rozespalosti jsem celý sen nebo jeho část vypravoval Augustě a&nbsp;pak jsem znovu velmi klidně a&nbsp;hluboce usnul. Myslím, že&nbsp;jsem v&nbsp;tom polovědomí slepě podlehl své staré touze vyznávat se&nbsp;ze&nbsp;svých poklesků.</span></p>
          <p class="chunk" data-nb-ref-number="259" data-nb-words="32" data-nb-chars="205"><span class="idea" data-nb-ref-number="259" id="idea259" data-nb-words="32" data-nb-chars="205">Ráno byl Augustin obličej voskově bledý jako při velkých příležitostech. Sen jsem si&nbsp;pamatoval dokonale, nepamatoval jsem si&nbsp;však přesně, co&nbsp;jsem jí&nbsp;o&nbsp;něm vypravoval. Řekla mi&nbsp;s&nbsp;výrazem bolestné rezignace:</span></p>
          <p class="chunk" data-nb-ref-number="260" data-nb-words="13" data-nb-chars="62"><span class="idea" data-nb-ref-number="260" id="idea260" data-nb-words="13" data-nb-chars="62">„Jsi nešťastný, že&nbsp;je&nbsp;nemocná a&nbsp;odjela, proto se&nbsp;ti&nbsp;o&nbsp;ní zdá.“</span></p>
          <p class="chunk" data-nb-ref-number="261" data-nb-words="113" data-nb-chars="623"><span class="idea" data-nb-ref-number="261" id="idea261" data-nb-words="113" data-nb-chars="623">Bránil jsem se&nbsp;tím, že&nbsp;jsem se&nbsp;smál a&nbsp;že jsem se&nbsp;tomu vysmíval. Pro mne není důležitá Ada, nýbrž Basedow, a&nbsp;vypravoval jsem jí&nbsp;o&nbsp;svém studiu a&nbsp;o&nbsp;tom, k&nbsp;jakým závěrům jsem dospěl. Ale nevím, jestli se&nbsp;mi&nbsp;podařilo ji&nbsp;přesvědčit. Když člověka přistihnou při snu, těžko se&nbsp;může bránit. Je&nbsp;to&nbsp;něco docela jiného než vrátit se&nbsp;k&nbsp;ženě třeba hned potom, co&nbsp;jste ji&nbsp;s&nbsp;plným vědomím podvedli. Ostatně touto Augustinou žárlivostí jsem nemohl nic ztratit, měla Adu tak ráda, že&nbsp;z&nbsp;této strany nemohla její žárlivost vrhnout žádný stín, a&nbsp;pokud jde o&nbsp;mne, chovala se&nbsp;ještě srdečněji a&nbsp;byla mi&nbsp;za&nbsp;každý projev náklonnosti ještě vděčnější.</span></p>
          <p class="chunk" data-nb-ref-number="262" data-nb-words="58" data-nb-chars="355"><span class="idea" data-nb-ref-number="262" id="idea262" data-nb-words="58" data-nb-chars="355">Po&nbsp;několika dnech se&nbsp;Guido z&nbsp;Bologne vrátil s&nbsp;nejlepšími zprávami. Ředitel sanatoria zaručil úplné vyléčení, ale pod podmínkou, že&nbsp;Ada bude mít pak doma naprostý klid. Guido mluvil o&nbsp;lékařově prognóze jakoby nic a&nbsp;s&nbsp;notnou dávkou nedůvtipnosti, jako by&nbsp;si&nbsp;neuvědomoval, že&nbsp;u&nbsp;Malfentiů ten výrok potvrzuje řadu podezření vůči němu. A&nbsp;tak jsem Augustě řekl:</span></p>
          <p class="chunk" data-nb-ref-number="263" data-nb-words="8" data-nb-chars="44"><span class="idea" data-nb-ref-number="263" id="idea263" data-nb-words="8" data-nb-chars="44">„Vida, hrozí mi&nbsp;další polibky od&nbsp;tvé matky.“</span></p>
          <p class="chunk" data-nb-ref-number="264" data-nb-words="21" data-nb-chars="114"><span class="idea" data-nb-ref-number="264" id="idea264" data-nb-words="21" data-nb-chars="114">Guido se&nbsp;zřejmě v&nbsp;domě, kde vládla teta Marie, příliš dobře necítil. Často chodil po&nbsp;kanceláři sem a&nbsp;tam a&nbsp;mumlal:</span></p>
          <p class="chunk" data-nb-ref-number="265" data-nb-words="6" data-nb-chars="34"><span class="idea" data-nb-ref-number="265" id="idea265" data-nb-words="6" data-nb-chars="34">„Dvě děti… tři kojné… žádná žena!“</span></p>
          <p class="chunk" data-nb-ref-number="266" data-nb-words="104" data-nb-chars="593"><span class="idea" data-nb-ref-number="266" id="idea266" data-nb-words="104" data-nb-chars="593">Často taky do&nbsp;kanceláře vůbec nepřišel a&nbsp;vyléval si&nbsp;špatnou náladu na&nbsp;zajících a&nbsp;rybách. Ale když jsme koncem roku dostali z&nbsp;Bologne zprávu, že&nbsp;se&nbsp;Ada může pokládat za&nbsp;uzdravenou a&nbsp;brzy přijede domů, nepřipadal mi&nbsp;Guido příliš šťastný. Zvykl si&nbsp;už&nbsp;na&nbsp;tetu Marii, nebo se&nbsp;s&nbsp;ní vídal tak málo, že&nbsp;ji&nbsp;snášel rád a&nbsp;bez obtíží? Přede mnou dal samozřejmě svoji rozmrzelost najevo leda tím, že&nbsp;vyslovil pochybnost, jestli Ada z&nbsp;toho sanatoria příliš nespěchá, ač&nbsp;ještě nemá jistotu, že&nbsp;se&nbsp;nemoc nevrátí. A&nbsp;opravdu, když se&nbsp;brzy nato ještě během té&nbsp;zimy musela do&nbsp;Bologne vrátit, vítězoslavně mi&nbsp;řekl:</span></p>
          <p class="chunk" data-nb-ref-number="267" data-nb-words="3" data-nb-chars="18"><span class="idea" data-nb-ref-number="267" id="idea267" data-nb-words="3" data-nb-chars="18">„Neříkal jsem to?“</span></p>
          <p class="chunk" data-nb-ref-number="268" data-nb-words="35" data-nb-chars="177"><span class="idea" data-nb-ref-number="268" id="idea268" data-nb-words="35" data-nb-chars="177">Nemyslím si&nbsp;však, že&nbsp;by&nbsp;v&nbsp;jeho triumfu bylo něco jiného než ta&nbsp;jeho vždycky tak živá radost, když něco uhodl. Nepřál Adě nic zlého, ale byl by&nbsp;ji&nbsp;měl rád hodně dlouho v&nbsp;Bologni.</span></p>
          <p class="chunk" data-nb-ref-number="269" data-nb-words="75" data-nb-chars="398"><span class="idea" data-nb-ref-number="269" id="idea269" data-nb-words="75" data-nb-chars="398">V&nbsp;době Adina návratu byla Augusta po&nbsp;narození malého Alfia ještě na&nbsp;lůžku a&nbsp;zachovala se&nbsp;při té&nbsp;příležitosti opravdu dojemně. Chtěla, abych šel s&nbsp;květinami na&nbsp;nádraží a&nbsp;řekl Adě, že&nbsp;by&nbsp;ji&nbsp;ráda viděla ještě ten den. A&nbsp;kdyby nemohla přijít přímo z&nbsp;nádraží, prosila mě, ať&nbsp;se&nbsp;hned vrátím domů, abych jí&nbsp;Adu popsal a&nbsp;řekl, jestli se&nbsp;jí&nbsp;vrátila v&nbsp;plné míře její krása, na&nbsp;kterou byli v&nbsp;rodině tak pyšní.</span></p>
          <p class="chunk" data-nb-ref-number="270" data-nb-words="104" data-nb-chars="602"><span class="idea" data-nb-ref-number="270" id="idea270" data-nb-words="104" data-nb-chars="602">Na&nbsp;nádraží jsem byl já, Guido a&nbsp;pak už&nbsp;jen Alberta, protože paní Malfentiová trávila celé dny většinou u&nbsp;Augusty. Na&nbsp;peróně se&nbsp;nás Guido snažil přesvědčit, jakou má&nbsp;z&nbsp;Adina příjezdu radost, ale Alberta ho&nbsp;poslouchala s&nbsp;předstíranou roztržitostí, jen aby mu&nbsp;nemusela odpovídat, jak mi&nbsp;pak řekla. Pokud jde o&nbsp;mne, já&nbsp;se&nbsp;už&nbsp;před Guidem přetvařoval bez obtíží. Zvykl jsem si&nbsp;předstírat, že&nbsp;jeho zájem o&nbsp;Carmen nepozoruju, a&nbsp;nikdy jsem se&nbsp;neodvážil udělat narážku na&nbsp;to, jak ubližuje své ženě. Proto mi&nbsp;nebylo zatěžko tvářit se, jako bych dával pozor a&nbsp;obdivoval se, jakou má&nbsp;radost z&nbsp;návratu milované ženy.</span></p>
          <p class="chunk" data-nb-ref-number="271" data-nb-words="56" data-nb-chars="301"><span class="idea" data-nb-ref-number="271" id="idea271" data-nb-words="56" data-nb-chars="301">Když vlak úderem poledne vjel do&nbsp;stanice, Guido nás předběhl, aby byl první u&nbsp;ženy, která z&nbsp;něho vystupovala. Objal ji&nbsp;a&nbsp;vroucně ji&nbsp;políbil. Když jsem viděl, jak se&nbsp;ohnul v&nbsp;zádech, aby svou ženu, která byla menší, mohl políbit, pomyslel jsem si: „Skvělý herec!“ Pak vzal Adu za&nbsp;ruku a&nbsp;dovedl ji&nbsp;k&nbsp;nám:</span></p>
          <p class="chunk" data-nb-ref-number="272" data-nb-words="9" data-nb-chars="42"><span class="idea" data-nb-ref-number="272" id="idea272" data-nb-words="9" data-nb-chars="42">„Tak ji&nbsp;tu&nbsp;máme a&nbsp;můžeme ji&nbsp;zase milovat.“</span></p>
          <p class="chunk" data-nb-ref-number="273" data-nb-words="136" data-nb-chars="785"><span class="idea" data-nb-ref-number="273" id="idea273" data-nb-words="136" data-nb-chars="785">Znovu se&nbsp;ukázalo, co&nbsp;je&nbsp;zač, co&nbsp;je&nbsp;to&nbsp;za&nbsp;falešného licoměrníka, neboť kdyby se&nbsp;byl té&nbsp;ubohé ženě podíval do&nbsp;tváře, byl by&nbsp;si&nbsp;všiml, že&nbsp;místo lásky ji&nbsp;tu&nbsp;čeká naše lhostejnost. Adin obličej působil neforemně, měla sice zase tváře, ale ne&nbsp;na&nbsp;pravém místě, jako by&nbsp;maso, když se&nbsp;vracelo, zapomnělo, kam patří, a&nbsp;usadilo se&nbsp;příliš nízko. Proto vypadaly spíš jako opuchliny než tváře. A&nbsp;oko se&nbsp;sice vrátilo do&nbsp;svého důlku, ale škody, které to&nbsp;přemístění způsobilo, už&nbsp;nemohl nikdo napravit. Přesné hlavní linky obličeje to&nbsp;posunulo nebo zničilo. Když jsme se&nbsp;před nádražím loučili, v&nbsp;oslňujícím zimním slunci jsem viděl, že&nbsp;ani jeho barva už&nbsp;není ta, kterou jsem tak miloval. Pobledl a&nbsp;na masitých partiích jej zaléval průsvitný ruměnec. Jako by&nbsp;své zdraví už&nbsp;ztratil a&nbsp;jenom je&nbsp;předstíral.</span></p>
          <p class="chunk" data-nb-ref-number="274" data-nb-words="39" data-nb-chars="228"><span class="idea" data-nb-ref-number="274" id="idea274" data-nb-words="39" data-nb-chars="228">Řekl jsem hned Augustě, že&nbsp;Ada je&nbsp;krásná, docela jako za&nbsp;svobodna, a&nbsp;ona byla z&nbsp;toho cela šťastná. Později, když už&nbsp;ji&nbsp;viděla, to&nbsp;k&nbsp;mému překvapení několikrát potvrdila, jako kdyby moje milosrdné lži byly očividná pravda. Řekla:</span></p>
          <p class="chunk" data-nb-ref-number="275" data-nb-words="11" data-nb-chars="60"><span class="idea" data-nb-ref-number="275" id="idea275" data-nb-words="11" data-nb-chars="60">„Je krásná, jako bývala za&nbsp;svobodna a&nbsp;jako bude moje dcera.“</span></p>
          <p class="chunk" data-nb-ref-number="276" data-nb-words="8" data-nb-chars="50"><span class="idea" data-nb-ref-number="276" id="idea276" data-nb-words="8" data-nb-chars="50">Je&nbsp;vidět, že&nbsp;sesterský zrak není zrovna pronikavý.</span></p>
          <p class="chunk" data-nb-ref-number="277" data-nb-words="33" data-nb-chars="186"><span class="idea" data-nb-ref-number="277" id="idea277" data-nb-words="33" data-nb-chars="186">Potom jsem Adu dlouho neviděl. Měla příliš mnoho dětí a&nbsp;my rovněž. Nicméně Ada s&nbsp;Augustou si&nbsp;to&nbsp;dokázaly zařídit, aby se&nbsp;vídaly několikrát týdně, ale vždycky v&nbsp;době, kdy jsem nebyl doma.</span></p>
          <p class="chunk" data-nb-ref-number="278" data-nb-words="86" data-nb-chars="492"><span class="idea" data-nb-ref-number="278" id="idea278" data-nb-words="86" data-nb-chars="492">Blížila se&nbsp;doba bilance a&nbsp;já měl plno práce. Byly to&nbsp;dny, kdy jsem pracoval jako ještě nikdy v&nbsp;životě. Nejednou jsem dřepěl za&nbsp;stolem celých deset hodin. Guido mi&nbsp;nabídl, že&nbsp;mi&nbsp;zjedná na&nbsp;pomoc účetního, ale já&nbsp;jsem o&nbsp;tom nechtěl slyšet. Předsevzal jsem si&nbsp;ten úkol a&nbsp;musel jsem jej splnit. Měl jsem v&nbsp;úmyslu vynahradit Guidovi tu&nbsp;neblahou jednoměsíční nepřítomnost a&nbsp;kromě toho jsem byl rád, že&nbsp;můžu Carmen ukázat svou píli, kterou nemohlo vzbuzovat nic jiného než moje náklonnost ke&nbsp;Guidovi.</span></p>
          <p class="chunk" data-nb-ref-number="279" data-nb-words="50" data-nb-chars="273"><span class="idea" data-nb-ref-number="279" id="idea279" data-nb-words="50" data-nb-chars="273">Ale když jsem přistoupil k&nbsp;vyřizování účtů, začala se&nbsp;mi&nbsp;ukazovat celá ta&nbsp;veliká ztráta, kterou jsme utrpěli za&nbsp;první rok činnosti naší firmy. Dělalo mi&nbsp;to&nbsp;starost a&nbsp;řekl jsem o&nbsp;tom něco Guidovi mezi čtyřma očima, ale ten se&nbsp;právě chystal na&nbsp;hon a&nbsp;neměl chuť mě&nbsp;poslouchat:</span></p>
          <p class="chunk" data-nb-ref-number="280" data-nb-words="15" data-nb-chars="74"><span class="idea" data-nb-ref-number="280" id="idea280" data-nb-words="15" data-nb-chars="74">„Uvidíš, že&nbsp;to&nbsp;není tak vážné, jak se&nbsp;ti&nbsp;zdá, a&nbsp;pak, rok ještě neskončil.“</span></p>
          <p class="chunk" data-nb-ref-number="281" data-nb-words="9" data-nb-chars="51"><span class="idea" data-nb-ref-number="281" id="idea281" data-nb-words="9" data-nb-chars="51">Opravdu ještě chybělo do&nbsp;konce roku celých osm dní.</span></p>
          <p class="chunk" data-nb-ref-number="282" data-nb-words="72" data-nb-chars="414"><span class="idea" data-nb-ref-number="282" id="idea282" data-nb-words="72" data-nb-chars="414">Potom jsem se&nbsp;svěřil Augustě. Nejdřív v&nbsp;tom všem viděla jen škodu, kterou bych mohl utrpět já. Ženy jsou vždycky takové, ale Augusta byla výjimkou dokonce i&nbsp;mezi ženami, když tak naříkala nad naší škodou. Co&nbsp;když budu nakonec i&nbsp;já považován do&nbsp;jisté míry za&nbsp;odpovědného za&nbsp;Guidovy ztráty, ptala se, a&nbsp;hned se&nbsp;chtěla radit s&nbsp;advokátem. Žádala, abych se&nbsp;od&nbsp;Guida okamžitě odpoutal a&nbsp;přestal do&nbsp;jeho kanceláře chodit.</span></p>
          <p class="chunk" data-nb-ref-number="283" data-nb-words="138" data-nb-chars="801"><span class="idea" data-nb-ref-number="283" id="idea283" data-nb-words="138" data-nb-chars="801">Nebylo to&nbsp;pro mne vůbec snadné přesvědčit ji, že&nbsp;mě&nbsp;nemohou za&nbsp;nic volat k&nbsp;odpovědnosti, protože jsem jen Guidův zaměstnanec. Tvrdila, že&nbsp;toho, kdo nedostává pevný plat, nelze pokládat za&nbsp;zaměstnance, nýbrž za&nbsp;cosi jako majitele podniku. Ale i&nbsp;když jsem jí&nbsp;to&nbsp;náležitě vyvrátil, trvala samozřejmě na&nbsp;svém, protože přišla na&nbsp;to, že&nbsp;o&nbsp;nic nepřijdu, když do&nbsp;té&nbsp;kanceláře přestanu chodit; jinak se&nbsp;ještě připravím o&nbsp;dobrou pověst v&nbsp;obchodním světě. Hrome, moje pověst! Tu&nbsp;musím zachránit, v&nbsp;tom jsem s&nbsp;ní byl zajedno, a&nbsp;proto jsem se&nbsp;rozhodl jednat, tak jak si&nbsp;to&nbsp;přála ona, i&nbsp;když její důvody nebyly správné. Souhlasila s&nbsp;tím, že&nbsp;mám účetní rozvahu dokončit, když už&nbsp;jsem ji&nbsp;začal, ale pak budu muset najít způsob, jak se&nbsp;vrátit do&nbsp;své pracovničky. Tam se&nbsp;sice peníze nevydělávaly, ale ani neprodělávaly.</span></p>
          <p class="chunk" data-nb-ref-number="284" data-nb-words="158" data-nb-chars="947"><span class="idea" data-nb-ref-number="284" id="idea284" data-nb-words="158" data-nb-chars="947">Tenkrát jsem však udělal zajímavou zkušenost. Nedokázal jsem té&nbsp;činnosti nechat, ač&nbsp;jsem se&nbsp;k&nbsp;tomu rozhodl. Byl jsem tím ohromen. Chceme-li něčemu rozumět, musíme se&nbsp;uchýlit k&nbsp;obrazům. Já&nbsp;si&nbsp;tenkrát vzpomněl, že&nbsp;v&nbsp;Anglii se&nbsp;kdysi rozsudek k&nbsp;nuceným pracím prováděl tak, že&nbsp;odsouzeného zavěsili nad kolem poháněným vodou, a&nbsp;tím byla oběť nucena v&nbsp;určitém rytmu pohybovat nohama, protože jinak by&nbsp;jí&nbsp;je&nbsp;kolo polámalo. Když člověk pracuje, má&nbsp;vždycky pocit taky takového donucování. Je&nbsp;sice pravda, že&nbsp;když nepracuje, je&nbsp;jeho situace stejná, a&nbsp;můžu myslím po&nbsp;právu tvrdit, že&nbsp;já&nbsp;i&nbsp;Olivi jsme byli vždycky zavěšeni stejně, jen s&nbsp;tím rozdílem, že&nbsp;já&nbsp;byl zavěšen tak, že&nbsp;jsem nohama hýbat nemusel. Naše situace ovšem vedla k&nbsp;nestejnému výsledku, dnes však vím najisto, že&nbsp;to&nbsp;nedávalo důvody ani k&nbsp;výtce, ani ke&nbsp;chvále. Celkem vzato záleží na&nbsp;tom, jestli je&nbsp;člověk připoután ke&nbsp;kolu pohyblivému, nebo nepohyb­livému. Odpoutat se&nbsp;od&nbsp;něho je&nbsp;vždycky těžké.</span></p>
          <p class="chunk" data-nb-ref-number="285" data-nb-words="77" data-nb-chars="470"><span class="idea" data-nb-ref-number="285" id="idea285" data-nb-words="77" data-nb-chars="470">Po&nbsp;uzávěrce bilance jsem ještě několik dní chodil do&nbsp;kanceláře dál, i&nbsp;když jsem se&nbsp;rozhodl, že&nbsp;už&nbsp;tam nepůjdu. Vycházel jsem nerozhodně z&nbsp;domu, dal jsem se&nbsp;nerozhodně nějakým směrem, který skoro vždycky mířil ke&nbsp;kanceláři, a&nbsp;cestou se&nbsp;směr upřesňoval, až&nbsp;jsem se&nbsp;nakonec ocitl zase na&nbsp;obvyklé židli naproti Guidovi. Naštěstí jsem byl v&nbsp;určitém okamžiku požádán, abych své místo neopouštěl, a&nbsp;já okamžitě souhlasil, protože jsem si&nbsp;mezitím uvědomil, že&nbsp;tam jsem přikován.</span></p>
          <p class="chunk" data-nb-ref-number="286" data-nb-words="123" data-nb-chars="726"><span class="idea" data-nb-ref-number="286" id="idea286" data-nb-words="123" data-nb-chars="726">Patnáctého ledna byla moje bilance hotova. Byla to&nbsp;úplná pohroma! Uzavírali jsme se&nbsp;ztrátou poloviny kapitálu. Guido nechtěl, abych ji&nbsp;mladému Olivimu ukázal, protože se&nbsp;bál nějaké indiskrétnosti, já&nbsp;jsem však stále setrvával v&nbsp;naději, že&nbsp;on&nbsp;se&nbsp;svou velkou zkušeností tam najde nějaké omyly, které by&nbsp;celou tu&nbsp;situaci změnily. Třeba tam byla nějaká položka omylem uvedená pod <em>má dáti</em>, a&nbsp;patří pod <em>dal</em> a&nbsp;opravou by&nbsp;se&nbsp;mohlo dojít k&nbsp;důležitému rozdílu. Olivi Guidovi s&nbsp;úsměvem slíbil největší diskrétnost a&nbsp;pracoval pak se&nbsp;mnou celý den. Naštěstí žádný omyl nenašel. Musím říct, že&nbsp;jsem se&nbsp;při té&nbsp;revizi, kterou jsme dělali ve&nbsp;dvou, mnoho naučil a&nbsp;že se&nbsp;od&nbsp;nynějška budu umět pustit do&nbsp;jakékoli i&nbsp;sebevětší bilance a&nbsp;uzavřít ji.</span></p>
          <p class="chunk" data-nb-ref-number="287" data-nb-words="64" data-nb-chars="364"><span class="idea" data-nb-ref-number="287" id="idea287" data-nb-words="64" data-nb-chars="364">„A&nbsp;co teď budete dělat?“ zeptal se&nbsp;mě&nbsp;ten obrýlený mladík, než odešel. Já&nbsp;jsem už&nbsp;věděl, co&nbsp;by&nbsp;mi&nbsp;poradil. To&nbsp;mě&nbsp;naučil už&nbsp;můj otec, který mi&nbsp;často jako dítěti vykládal o&nbsp;obchodě. Podle platných zákonů jsme byli při ztrátě poloviny kapitálu povinni firmu zrušit, i&nbsp;kdybychom ji&nbsp;třebas hned na&nbsp;nových základech obnovili. Nechal jsem ho, aby mi&nbsp;radu opakoval. Dodal:</span></p>
          <p class="chunk" data-nb-ref-number="288" data-nb-words="7" data-nb-chars="42"><span class="idea" data-nb-ref-number="288" id="idea288" data-nb-words="7" data-nb-chars="42">„Jde o&nbsp;formalitu.“ Pak s&nbsp;úsměvem připojil:</span></p>
          <p class="chunk" data-nb-ref-number="289" data-nb-words="9" data-nb-chars="56"><span class="idea" data-nb-ref-number="289" id="idea289" data-nb-words="9" data-nb-chars="56">„Může to&nbsp;přijít draho, jestli se&nbsp;podle toho nezařídíte!“</span></p>
          <p class="chunk" data-nb-ref-number="290" data-nb-words="47" data-nb-chars="283"><span class="idea" data-nb-ref-number="290" id="idea290" data-nb-words="47" data-nb-chars="283">Večer se&nbsp;dal do&nbsp;prohlížení bilance i&nbsp;Guido, který to&nbsp;pořád ještě nechtěl připustit. Dělal to&nbsp;bez jakékoli metody, ověřoval namátkou tu&nbsp;nebo onu důležitou položku. Chtěl jsem té&nbsp;zbytečné práci učinit konec a&nbsp;sdělil jsem mu&nbsp;Oliviho radu, aby firmu okamžitě, i&nbsp;když jen formálně zrušil.</span></p>
          <p class="chunk" data-nb-ref-number="291" data-nb-words="90" data-nb-chars="555"><span class="idea" data-nb-ref-number="291" id="idea291" data-nb-words="90" data-nb-chars="555">Guido měl pořád ještě obličej stažený úsilím najít v&nbsp;těch účtech vysvobozující omyl: jeho zachmuřená tvář se&nbsp;mračila, jako kdyby měl v&nbsp;ústech nějakou odpornou chuť. Po&nbsp;mém sdělení zvedl tvář, a&nbsp;ta se&nbsp;mu&nbsp;zbystřenou pozorností vyjasnila. Hned nepochopil, ale když pochopil, dal se&nbsp;do&nbsp;srdečného smíchu. Vyložil jsem si&nbsp;výraz jeho obličeje takto: byl trpký a&nbsp;nakyslý, dokud stál před těmi čísly, jež nebylo možno změnit; byl veselý a&nbsp;rozhodný, když byl bolestný problém odsunut stranou návrhem, který mu&nbsp;dával možnost znovu získat pocit majitele firmy a&nbsp;pána.</span></p>
          <p class="chunk" data-nb-ref-number="292" data-nb-words="61" data-nb-chars="377"><span class="idea" data-nb-ref-number="292" id="idea292" data-nb-words="61" data-nb-chars="377">Nerozuměl tomu. Zdálo se&nbsp;mu, že&nbsp;to&nbsp;je&nbsp;rada nepřítele. Vysvětlil jsem mu, že&nbsp;Oliviho rada má&nbsp;svou hodnotu zvláště vzhledem k&nbsp;nebezpečí, které firmě zřejmě hrozí, že&nbsp;totiž ztratí i&nbsp;ostatní peníze a&nbsp;udělá úpadek. Případný úpadek by&nbsp;byl po&nbsp;této bilanci, od&nbsp;nynějška uložené v&nbsp;našich knihách, úpadkem zaviněným, kdybychom nepodnikli opatření, které nám Olivi navrhuje. A&nbsp;dodal jsem:</span></p>
          <p class="chunk" data-nb-ref-number="293" data-nb-words="9" data-nb-chars="60"><span class="idea" data-nb-ref-number="293" id="idea293" data-nb-words="9" data-nb-chars="60">„Za zaviněný úpadek hrozí podle našich zákonů trest vězení!“</span></p>
          <p class="chunk" data-nb-ref-number="294" data-nb-words="13" data-nb-chars="69"><span class="idea" data-nb-ref-number="294" id="idea294" data-nb-words="13" data-nb-chars="69">Guidova tvář tak zrudla, že&nbsp;jsem se&nbsp;bál, že&nbsp;mu&nbsp;hrozí mrtvice. Zařval:</span></p>
          <p class="chunk" data-nb-ref-number="295" data-nb-words="19" data-nb-chars="113"><span class="idea" data-nb-ref-number="295" id="idea295" data-nb-words="19" data-nb-chars="113">„V&nbsp;tom případě od&nbsp;Oliviho žádné rady nepotřebuju! Kdyby někdy k&nbsp;něčemu takovému došlo, budu to&nbsp;umět vyřešit sám!“</span></p>
          <p class="chunk" data-nb-ref-number="296" data-nb-words="52" data-nb-chars="302"><span class="idea" data-nb-ref-number="296" id="idea296" data-nb-words="52" data-nb-chars="302">Jeho rozhodnost na&nbsp;mne udělala dojem a&nbsp;já jsem cítil, že&nbsp;stojím před osobností, která si&nbsp;je&nbsp;dokonale vědoma vlastní odpovědnosti. Ztišil jsem svůj hlas. Postavil jsem se&nbsp;docela na&nbsp;jeho stranu, zapomněl jsem, že&nbsp;už&nbsp;jsem Oliviho návrh předložil jako návrh, který bychom měli vzít v&nbsp;úvahu, a&nbsp;řekl jsem mu:</span></p>
          <p class="chunk" data-nb-ref-number="297" data-nb-words="32" data-nb-chars="161"><span class="idea" data-nb-ref-number="297" id="idea297" data-nb-words="32" data-nb-chars="161">„To jsem namítl Olivimu i&nbsp;já. Odpovědný jsi ty, a&nbsp;když ty&nbsp;o&nbsp;něčem rozhodneš, co&nbsp;se&nbsp;osudu firmy týče, my&nbsp;do&nbsp;toho nemáme co&nbsp;mluvit. Firma patří tobě a&nbsp;tvému otci.“</span></p>
          <p class="chunk" data-nb-ref-number="298" data-nb-words="59" data-nb-chars="355"><span class="idea" data-nb-ref-number="298" id="idea298" data-nb-words="59" data-nb-chars="355">Ve&nbsp;skutečnosti jsem tohle řekl své ženě, a&nbsp;ne Olivimu, ale pravda byla, že&nbsp;jsem to&nbsp;někomu řekl. Teď, když jsem vyslechl Guidovo mužné prohlášení, byl bych schopen říct to&nbsp;i&nbsp;Olivimu, protože rozhodnost a&nbsp;odvaha mě&nbsp;vždycky podmaňovaly. Vždyť mi&nbsp;imponovala i&nbsp;pouhá nenucenost, která může vyplývat z&nbsp;těchto dvou vlastností, ale taky z&nbsp;jiných a&nbsp;mnohem nižších.</span></p>
          <p class="chunk" data-nb-ref-number="299" data-nb-words="16" data-nb-chars="95"><span class="idea" data-nb-ref-number="299" id="idea299" data-nb-words="16" data-nb-chars="95">A&nbsp;protože jsem chtěl povědět každé jeho slovo Augustě, abych ji&nbsp;uklidnil, naléhal jsem na&nbsp;něho:</span></p>
          <p class="chunk" data-nb-ref-number="300" data-nb-words="54" data-nb-chars="317"><span class="idea" data-nb-ref-number="300" id="idea300" data-nb-words="54" data-nb-chars="317">„Ty víš, že&nbsp;se&nbsp;o&nbsp;mně pravděpodobně právem říká, že&nbsp;nemám pro obchod žádné nadání. Můžu provést to, co&nbsp;mi&nbsp;nařídíš, naprosto však nemůžu převzít odpovědnost za&nbsp;to, co&nbsp;uděláš.“ Guido s&nbsp;tím živě souhlasil. Cítil se&nbsp;v&nbsp;roli, kterou jsem mu&nbsp;přisuzoval, tak dobře, že&nbsp;zapomněl na&nbsp;svou bolest nad žalostnou bilancí. Prohlásil:</span></p>
          <p class="chunk" data-nb-ref-number="301" data-nb-words="22" data-nb-chars="138"><span class="idea" data-nb-ref-number="301" id="idea301" data-nb-words="22" data-nb-chars="138">„Jediný odpovědný jsem já. Moje jméno unese všechno a&nbsp;já bych ani nepřipustil, aby druzí vedle mne přebírali nějakou odpovědnost na&nbsp;sebe.“</span></p>
          <p class="chunk" data-nb-ref-number="302" data-nb-words="87" data-nb-chars="519"><span class="idea" data-nb-ref-number="302" id="idea302" data-nb-words="87" data-nb-chars="519">To&nbsp;se&nbsp;skvěle hodilo, abych v&nbsp;tomto smyslu referoval Augustě, ale řekl mnohem víc, než jsem žádal. A&nbsp;bylo třeba vidět, jak se&nbsp;při tom svém prohlášení tvářil: nevypadal jako poloviční bankrotář, ale jako apoštol! Pohodlně se&nbsp;v&nbsp;té své pasivní bilanci zařídil a&nbsp;hned se&nbsp;stal mým šéfem a&nbsp;pánem. I&nbsp;tentokrát jako už&nbsp;tolikrát během našeho společného života byl rozlet mé&nbsp;náklonnosti k&nbsp;němu udušen výroky, které odhalovaly jeho nemístnou sebeúctu. Hrál falešně. Ano, je&nbsp;nutno to&nbsp;říct právě tak: ten velký hudebník hrál falešně!</span></p>
          <p class="chunk" data-nb-ref-number="303" data-nb-words="5" data-nb-chars="28"><span class="idea" data-nb-ref-number="303" id="idea303" data-nb-words="5" data-nb-chars="28">Zeptal jsem se&nbsp;ho&nbsp;znenadání:</span></p>
          <p class="chunk" data-nb-ref-number="304" data-nb-words="9" data-nb-chars="56"><span class="idea" data-nb-ref-number="304" id="idea304" data-nb-words="9" data-nb-chars="56">„Chceš, abych zítra udělal opis bilance pro tvého otce?“</span></p>
          <p class="chunk" data-nb-ref-number="305" data-nb-words="67" data-nb-chars="400"><span class="idea" data-nb-ref-number="305" id="idea305" data-nb-words="67" data-nb-chars="400">Jednu chvíli jsem měl v&nbsp;úmyslu učinit prohlášení o&nbsp;hodně tvrdší a&nbsp;říct mu, že&nbsp;hned po&nbsp;uzavření bilance přestanu do&nbsp;jeho kanceláře chodit. Ale protože jsem nevěděl, čím bych se&nbsp;tolik volných hodin, které by&nbsp;mi&nbsp;zbyly, zaměstnával, tak jsem to&nbsp;neudělal. Nicméně moje otázka ono prohlášení, které jsem spolkl, skoro dokonale nahradila. Přece jen jsem mu&nbsp;řekl, že&nbsp;on&nbsp;v&nbsp;té kanceláři není jediným majitelem.</span></p>
          <p class="chunk" data-nb-ref-number="306" data-nb-words="33" data-nb-chars="181"><span class="idea" data-nb-ref-number="306" id="idea306" data-nb-words="33" data-nb-chars="181">Vypadal po&nbsp;mých slovech překvapeně, neboť se&nbsp;mu&nbsp;zdálo, že&nbsp;se&nbsp;neshodují s&nbsp;tím, co&nbsp;jsem zatím říkal, s&nbsp;mým zřejmým souhlasem, o&nbsp;němž jsem mluvil, a&nbsp;řekl mi&nbsp;stejným tónem jako předtím:</span></p>
          <p class="chunk" data-nb-ref-number="307" data-nb-words="7" data-nb-chars="39"><span class="idea" data-nb-ref-number="307" id="idea307" data-nb-words="7" data-nb-chars="39">„Řeknu ti, jak bude třeba opis udělat.“</span></p>
          <p class="chunk" data-nb-ref-number="308" data-nb-words="45" data-nb-chars="281"><span class="idea" data-nb-ref-number="308" id="idea308" data-nb-words="45" data-nb-chars="281">Rozkřikl jsem se, abych se&nbsp;proti tomu ohradil. V&nbsp;celém svém životě jsem tak nekřičel jako na&nbsp;Guida, protože mi&nbsp;někdy připadal hluchý. Prohlásil jsem mu, že&nbsp;podle zákona existuje také odpovědnost účetního a&nbsp;já nejsem ochoten vydávat nějaká libovolně sestavená čísla za&nbsp;přesné opisy.</span></p>
          <p class="chunk" data-nb-ref-number="309" data-nb-words="83" data-nb-chars="458"><span class="idea" data-nb-ref-number="309" id="idea309" data-nb-words="83" data-nb-chars="458">Zbledl a&nbsp;uznal, že&nbsp;mám pravdu. Dodal však, že&nbsp;on&nbsp;jako majitel může nařídit, aby se&nbsp;vůbec žádné výpisy z&nbsp;jeho knih nedělaly. V&nbsp;tom jsem ochotně uznal, že&nbsp;má&nbsp;pravdu. Nato se&nbsp;zmužil a&nbsp;prohlásil, že&nbsp;otci napíše sám. Zdálo se&nbsp;dokonce, že&nbsp;se&nbsp;chce dát do&nbsp;psaní okamžitě, ale pak svůj úmysl změnil a&nbsp;navrhl mi, abychom šli trochu na&nbsp;vzduch. Chtěl jsem mu&nbsp;vyhovět. Předpokládal jsem, že&nbsp;tu&nbsp;bilanci ještě pořádně nespolkl a&nbsp;potřebuje trochu pohybu, aby ji&nbsp;líp strávil.</span></p>
          <p class="chunk" data-nb-ref-number="310" data-nb-words="39" data-nb-chars="245"><span class="idea" data-nb-ref-number="310" id="idea310" data-nb-words="39" data-nb-chars="245">Ta&nbsp;procházka mi&nbsp;připomněla onu noční procházku po&nbsp;mém zasnoubení. Měsíc sice chyběl, protože ve&nbsp;výšce byla hustá mlha, ale dole to&nbsp;bylo stejné jako tenkrát, bezpečně jsme kráčeli průzračným vzduchem. I&nbsp;Guido si&nbsp;vzpomněl na&nbsp;ten pamětihodný večer:</span></p>
          <p class="chunk" data-nb-ref-number="311" data-nb-words="45" data-nb-chars="247"><span class="idea" data-nb-ref-number="311" id="idea311" data-nb-words="45" data-nb-chars="247">„Je to&nbsp;poprvé, co&nbsp;se&nbsp;zase spolu v&nbsp;noci procházíme. Vzpomínáš si? Tehdy jsi mi&nbsp;vysvětloval, že&nbsp;se&nbsp;na&nbsp;měsíci líbají zrovna tak jako tady dole. Jenže na&nbsp;měsíci trvá polibek věčně, jsem si&nbsp;tím jist, třebaže jej tento večer není vidět. Zato tady dole…“</span></p>
          <p class="chunk" data-nb-ref-number="312" data-nb-words="28" data-nb-chars="173"><span class="idea" data-nb-ref-number="312" id="idea312" data-nb-words="28" data-nb-chars="173">Chtěl snad zase začít pomlouvat Adu, chuděru nemocnou? Přerušil jsem ho, ale mírně, skoro jako bych se&nbsp;k&nbsp;němu přidal (což jsem ho&nbsp;nedoprovázel, abych mu&nbsp;pomohl zapomenout?):</span></p>
          <p class="chunk" data-nb-ref-number="313" data-nb-words="20" data-nb-chars="119"><span class="idea" data-nb-ref-number="313" id="idea313" data-nb-words="20" data-nb-chars="119">„Ovšem. Tady dole se&nbsp;člověk nemůže líbat pořád! A&nbsp;tam nahoře je&nbsp;to&nbsp;jen polibek imaginární. Polibek je&nbsp;především pohyb.“</span></p>
          <p class="chunk" data-nb-ref-number="314" data-nb-words="110" data-nb-chars="623"><span class="idea" data-nb-ref-number="314" id="idea314" data-nb-words="110" data-nb-chars="623">Snažil jsem se&nbsp;držet dál od&nbsp;všech jeho problémů, to&nbsp;znamená od&nbsp;bilance a&nbsp;od Ady, ale je&nbsp;taky pravda, že&nbsp;jsem dokázal včas zadržet větu, kterou jsem měl na&nbsp;jazyku&nbsp;– totiž že&nbsp;tam nahoře polibek neplodí dvojčata. On&nbsp;však, aby se&nbsp;od&nbsp;bilance odpoutal, nepřišel na&nbsp;nic lepšího než si&nbsp;stěžovat na&nbsp;jiné svoje nezdary. Jak jsem tušil, začal pomlouvat Adu. Začal tím, že&nbsp;znovu litoval, že&nbsp;ten první rok jeho manželství je&nbsp;pro něho tak katastrofální. Nemluvil o&nbsp;dvojčatech, která byla tak milá a&nbsp;hezká, ale o&nbsp;Adině nemoci. Domníval se, že&nbsp;ji&nbsp;ta&nbsp;nemoc dělá prchlivou, žárlivou a&nbsp;zároveň málo láskyplnou. Skončil tím, že&nbsp;zoufale zvolal:</span></p>
          <p class="chunk" data-nb-ref-number="315" data-nb-words="5" data-nb-chars="33"><span class="idea" data-nb-ref-number="315" id="idea315" data-nb-words="5" data-nb-chars="33">„Život je&nbsp;nespravedlivý a&nbsp;krutý!“</span></p>
          <p class="chunk" data-nb-ref-number="316" data-nb-words="100" data-nb-chars="557"><span class="idea" data-nb-ref-number="316" id="idea316" data-nb-words="100" data-nb-chars="557">Bylo mi&nbsp;naprosto jasné, že&nbsp;si&nbsp;nesmím dovolit říct jediné slovo, z&nbsp;něhož by&nbsp;vyplýval můj názor na&nbsp;něho a&nbsp;Adu. Ale zdálo se&nbsp;mi, že&nbsp;přece jen musím něco říct. Guido nakonec mluvil o&nbsp;životě a&nbsp;přisoudil mu&nbsp;dva přívlastky, které nebyly zvlášť originální. Přišel jsem na&nbsp;něco lepšího tím, že&nbsp;jsem začal kritizovat, co&nbsp;řekl. Tolikrát se&nbsp;leccos říká jen podle toho, jak slova znějí, jak se&nbsp;náhodně spojují. Teprve pak se&nbsp;ukáže, jestli to, co&nbsp;jsme řekli, stálo za&nbsp;dech, který jsme na&nbsp;to&nbsp;vynaložili, a&nbsp;občas se&nbsp;ukáže, že&nbsp;to&nbsp;náhodné spojení zrodilo myšlenku. Řekl jsem:</span></p>
          <p class="chunk" data-nb-ref-number="317" data-nb-words="8" data-nb-chars="51"><span class="idea" data-nb-ref-number="317" id="idea317" data-nb-words="8" data-nb-chars="51">„Život není ani krutý, ani krásný, ale originální!“</span></p>
          <p class="chunk" data-nb-ref-number="318" data-nb-words="114" data-nb-chars="647"><span class="idea" data-nb-ref-number="318" id="idea318" data-nb-words="114" data-nb-chars="647">Když jsem se&nbsp;nad tím zamyslel, měl jsem dojem, že&nbsp;jsem řekl cosi významného. Takto označený mi&nbsp;život připadal do&nbsp;té&nbsp;míry nový, že&nbsp;jsem na&nbsp;něj hleděl, jako bych jej viděl poprvé i&nbsp;s&nbsp;těmi jeho plynnými, tekutými a&nbsp;pevnými tělesy. Kdybych ho&nbsp;vylíčil někomu, kdo na&nbsp;něj nebyl zvyklý, a&nbsp;proto neměl náš zdravý rozum, zůstal by&nbsp;stát bez dechu před tou ohromnou stavbou, která nemá smysl. Zeptal by&nbsp;se&nbsp;mě: „Ale jak takový život snesete?“ A&nbsp;až by&nbsp;se&nbsp;přeptal na&nbsp;každou podrobnost od&nbsp;oněch nebeských těles zavěšených nahoře, aby je&nbsp;bylo vidět, ale aby se&nbsp;jich nebylo možno dotknout, až&nbsp;po&nbsp;tajemství, jež obestírá smrt, určitě by&nbsp;zvolal: „Velice originální!“</span></p>
          <p class="chunk" data-nb-ref-number="319" data-nb-words="12" data-nb-chars="66"><span class="idea" data-nb-ref-number="319" id="idea319" data-nb-words="12" data-nb-chars="66">„Že je&nbsp;život originální?“ řekl Guido s&nbsp;úsměvem. „Kde jsi to&nbsp;četl?“</span></p>
          <p class="chunk" data-nb-ref-number="320" data-nb-words="86" data-nb-chars="485"><span class="idea" data-nb-ref-number="320" id="idea320" data-nb-words="86" data-nb-chars="485">Nezáleželo mi&nbsp;na&nbsp;tom, abych ho&nbsp;ujistil, že&nbsp;jsem to&nbsp;nikde nečetl, protože pak by&nbsp;mu&nbsp;má&nbsp;slova připadala méně důležitá. Ale čím více jsem na&nbsp;to&nbsp;myslel, tím jsem život shledával originálnějším. A&nbsp;na to, aby člověk viděl, jak bizarně je&nbsp;život uspořádán, nebylo vůbec třeba přicházet k&nbsp;němu zvenčí. Stačilo si&nbsp;připomenout, co&nbsp;všechno jsme my&nbsp;lidé od&nbsp;života očekávali, a&nbsp;hned by&nbsp;nám připadal tak zvláštní, že&nbsp;bychom dospěli k&nbsp;závěru, že&nbsp;se&nbsp;člověk možná do&nbsp;něho dostal omylem a&nbsp;že tam nepatří.</span></p>
          <p class="chunk" data-nb-ref-number="321" data-nb-words="245" data-nb-chars="1510"><span class="idea" data-nb-ref-number="321" id="idea321" data-nb-words="245" data-nb-chars="1510">Aniž jsme se&nbsp;o&nbsp;směru naší procházky dohodli, skončili jsme jako tenkrát na&nbsp;svahu Belvederu. Našli jsme zídku, na&nbsp;níž jsme byli oné noci, a&nbsp;Guido na&nbsp;ni&nbsp;vylezl a&nbsp;lehl si&nbsp;na&nbsp;ni&nbsp;právě tak jako tenkrát. Prozpěvoval si, snad proto, že&nbsp;ho&nbsp;stále tísnily jeho myšlenky, a&nbsp;jistě přemítal o&nbsp;neúprosných číslech svých účtů. Já&nbsp;zase vzpomínal, jak jsem ho&nbsp;chtěl na&nbsp;tomhle místě zabít, a&nbsp;když jsem porovnával svoje tehdejší pocity s&nbsp;nynějšími, znovu jsem obdivoval, jak je&nbsp;život nesrovnatelně originální. Ale znenadání jsem si&nbsp;vzpomněl, že&nbsp;ještě před chvílí jsem se&nbsp;jako prchlivý ctižádostivec vrhal na&nbsp;ubohého Guida, a&nbsp;to v&nbsp;jednom z&nbsp;nejhorších dnů jeho života. Začal jsem to&nbsp;rozebírat: přihlížel jsem trýzni, kterou Guidovi způsobila má&nbsp;velmi pečlivě sestavená bilance, bez velké bolesti, a&nbsp;tak mě&nbsp;přepadla podivná pochybnost a&nbsp;potom mě&nbsp;napadla velice podivná vzpomínka. Pochybnost: byl jsem dobrý, nebo špatný? Vzpomínka, kterou znenadání ta&nbsp;pochybnost vyvolala, nebyla nová: viděl jsem se&nbsp;jako chlapeček, oblečený (to vím bezpečně) v&nbsp;krátké sukýnce, jak zvedám tvář a&nbsp;ptám se&nbsp;usmívající se&nbsp;matky: „Jsem hodný, nebo zlý?“ Tu&nbsp;pochybnost zřejmě v&nbsp;dítěti vzbudilo plno lidí, kteří mu&nbsp;říkali, že&nbsp;je&nbsp;hodné, zatímco zrovna tolik jiných žertem prohlašovalo, že&nbsp;je&nbsp;zlý. Není tedy div, že&nbsp;klouček stál před tím dilematem v&nbsp;rozpacích. Jak je&nbsp;život neporovnatelně originální! Cožpak není podivuhodné, že&nbsp;se&nbsp;těch pochyb, které ho&nbsp;tenkrát přepadly v&nbsp;takové dětské podobě, nezbavil ani v&nbsp;dospělosti, když už&nbsp;překročil půli svého života!</span></p>
          <p class="chunk" data-nb-ref-number="322" data-nb-words="148" data-nb-chars="886"><span class="idea" data-nb-ref-number="322" id="idea322" data-nb-words="148" data-nb-chars="886">V&nbsp;temné noci, právě na&nbsp;místě, kde jsem ho&nbsp;chtěl kdysi zabít, mě&nbsp;tato pochybnost hluboce stísňovala. Je&nbsp;jisté, že&nbsp;dítě, když se&nbsp;mu&nbsp;taková pochybnost honila hlavou sotva zbavenou karkulky, tolik netrpělo, protože dětem se&nbsp;říká, že&nbsp;se&nbsp;ze&nbsp;špatnosti vyléčí. Abych se&nbsp;od&nbsp;takové úzkosti osvobodil, chtěl jsem tomu věřit znovu a&nbsp;podařilo se&nbsp;mi&nbsp;to. Kdyby se&nbsp;mi&nbsp;to&nbsp;bylo nepodařilo, byl bych musel nad sebou, nad Guidem i&nbsp;nad naším přesmutným životem zaplakat. Dobré předsevzetí iluzi obnovilo! Předsevzetí postavit se&nbsp;Guidovi po&nbsp;bok a&nbsp;spolupracovat s&nbsp;ním na&nbsp;rozvoji jeho obchodu, na&nbsp;němž závisel jak jeho život, tak život jeho rodiny, a&nbsp;to bez jakéhokoli zisku pro sebe. Už&nbsp;jsem se&nbsp;viděl, jak kvůli němu běhám, sháním, studuju, už&nbsp;jsem se&nbsp;cítil, jen abych mu&nbsp;pomohl, velkým, podnikavým, geniálním obchodníkem. Tak tedy o&nbsp;tom jsem uvažoval onoho temného večera tohoto nade vše originálního života!</span></p>
          <p class="chunk" data-nb-ref-number="323" data-nb-words="90" data-nb-chars="508"><span class="idea" data-nb-ref-number="323" id="idea323" data-nb-words="90" data-nb-chars="508">Guido už&nbsp;zatím pustil bilanci z&nbsp;hlavy. Vstal a&nbsp;vypadal vyrovnaně. Jako by&nbsp;šlo o&nbsp;závěr úvah, o&nbsp;nichž jsem nic nevěděl, řekl, že&nbsp;otci nic nenapíše, protože kdyby mu&nbsp;napsal, podnikl by&nbsp;ten ubohý stařec velikánskou cestu ze&nbsp;svého letního slunce do&nbsp;naší zimní mlhy. Potom dodal, že&nbsp;na&nbsp;první pohled vypadá ta&nbsp;ztráta strašná, ale kdyby ji&nbsp;nemusel nést celou sám, nebylo by&nbsp;to&nbsp;tak zlé. Poprosí Adu, aby vzala polovinu na&nbsp;sebe, a&nbsp;jako náhradu jí&nbsp;postoupí část zisků z&nbsp;příštího roku. Druhou polovinu ztráty ponese sám.</span></p>
          <p class="chunk" data-nb-ref-number="324" data-nb-words="56" data-nb-chars="320"><span class="idea" data-nb-ref-number="324" id="idea324" data-nb-words="56" data-nb-chars="320">Nic jsem neřekl. Myslel jsem si, že&nbsp;dávat rady je&nbsp;mi&nbsp;zakázáno, protože jinak bych nakonec udělal to, co&nbsp;jsem naprosto nechtěl, totiž postavil se&nbsp;mezi oba manžele jako soudce. Ostatně byl jsem v&nbsp;této chvíli tak plný dobrých předsevzetí, že&nbsp;se&nbsp;mi&nbsp;zdálo, že&nbsp;by&nbsp;Ada udělala dobře, kdyby se&nbsp;podílela na&nbsp;podniku, který řídíme.</span></p>
          <p class="chunk" data-nb-ref-number="325" data-nb-words="39" data-nb-chars="210"><span class="idea" data-nb-ref-number="325" id="idea325" data-nb-words="39" data-nb-chars="210">Doprovodil jsem Guida až&nbsp;ke&nbsp;dveřím jejich domu a&nbsp;dlouze jsem mu&nbsp;stiskl ruku, abych tím mlčky obnovil předsevzetí, že&nbsp;ho&nbsp;budu mít rád. Pak jsem se&nbsp;snažil říct mu&nbsp;něco hezkého a&nbsp;konečně jsem připadl na&nbsp;tuto větu:</span></p>
          <p class="chunk" data-nb-ref-number="326" data-nb-words="14" data-nb-chars="89"><span class="idea" data-nb-ref-number="326" id="idea326" data-nb-words="14" data-nb-chars="89">„Kéž mají tvoje dvojčátka klidnou noc a&nbsp;nechají tě&nbsp;spát, jistě si&nbsp;potřebuješ odpočinout.“</span></p>
          <p class="chunk" data-nb-ref-number="327" data-nb-words="50" data-nb-chars="278"><span class="idea" data-nb-ref-number="327" id="idea327" data-nb-words="50" data-nb-chars="278">Když jsem odcházel, kousal jsem se&nbsp;do&nbsp;rtů, jak jsem litoval, že&nbsp;mě&nbsp;nenapadlo nic lepšího. Vždyť jsem věděl, že&nbsp;ta&nbsp;dvojčata mají každé svoji kojnou a&nbsp;spí půl kilometru od&nbsp;něho a&nbsp;nemohou ho&nbsp;v&nbsp;spánku rušit. V&nbsp;každém případě však záměr mého přání pochopil, protože je&nbsp;přijal vděčně.</span></p>
          <p class="chunk" data-nb-ref-number="328" data-nb-words="54" data-nb-chars="330"><span class="idea" data-nb-ref-number="328" id="idea328" data-nb-words="54" data-nb-chars="330">Doma jsem shledal, že&nbsp;se&nbsp;Augusta uchýlila s&nbsp;dětmi do&nbsp;ložnice. Alfio byl přisát k&nbsp;jejímu prsu, Antonia zatím ve&nbsp;své postýlce spala, ukazujíc svou kadeřavou šíji. Musel jsem vysvětlit důvod svého zdržení, a&nbsp;proto jsem vypravoval i&nbsp;o&nbsp;tom, jaký prostředek si&nbsp;Guido vymyslel, aby z&nbsp;dluhů vybředl. Augustě připadal Guidův záměr ničemný.</span></p>
          <p class="chunk" data-nb-ref-number="329" data-nb-words="20" data-nb-chars="140"><span class="idea" data-nb-ref-number="329" id="idea329" data-nb-words="20" data-nb-chars="140">„Na Adině místě bych to&nbsp;odmítla,“ zvolala prudce, nicméně tiše, aby maličkého nevylekala. Namítl jsem jí, veden svými dobrými předsevzetími:</span></p>
          <p class="chunk" data-nb-ref-number="330" data-nb-words="13" data-nb-chars="77"><span class="idea" data-nb-ref-number="330" id="idea330" data-nb-words="13" data-nb-chars="77">„Proč, ty&nbsp;bys mi&nbsp;nepomohla, kdybych se&nbsp;dostal do&nbsp;stejných obtíží jako Guido?“</span></p>
          <p class="chunk" data-nb-ref-number="331" data-nb-words="2" data-nb-chars="13"><span class="idea" data-nb-ref-number="331" id="idea331" data-nb-words="2" data-nb-chars="13">Rozesmála se.</span></p>
          <p class="chunk" data-nb-ref-number="332" data-nb-words="66" data-nb-chars="391"><span class="idea" data-nb-ref-number="332" id="idea332" data-nb-words="66" data-nb-chars="391">„V&nbsp;tom je&nbsp;velký rozdíl. My&nbsp;dva bychom hleděli udělat to, co&nbsp;by&nbsp;bylo výhodnější udělat pro ně!“ a&nbsp;pokynula hlavou k&nbsp;dítěti, jež držela v&nbsp;náručí, a&nbsp;k&nbsp;Antonii. Potom po&nbsp;chvilce rozvažování pokračovala: „A&nbsp;kdybychom teď doporučili Adě, aby poskytla své peníze na&nbsp;pokračování v&nbsp;tom obchodě, na&nbsp;němž ty&nbsp;se&nbsp;už&nbsp;brzy nebudeš podílet, nebyli bychom potom zavázáni odškodnit ji, kdyby peníze ztratila?“</span></p>
          <p class="chunk" data-nb-ref-number="333" data-nb-words="17" data-nb-chars="93"><span class="idea" data-nb-ref-number="333" id="idea333" data-nb-words="17" data-nb-chars="93">Byl to&nbsp;nápad člověka, která nemá o&nbsp;věcech ponětí, ale já&nbsp;jsem ve&nbsp;svém novém altruismu zvolal:</span></p>
          <p class="chunk" data-nb-ref-number="334" data-nb-words="3" data-nb-chars="12"><span class="idea" data-nb-ref-number="334" id="idea334" data-nb-words="3" data-nb-chars="12">„A&nbsp;proč ne?“</span></p>
          <p class="chunk" data-nb-ref-number="335" data-nb-words="12" data-nb-chars="59"><span class="idea" data-nb-ref-number="335" id="idea335" data-nb-words="12" data-nb-chars="59">„Copak nevidíš, že&nbsp;máme dvě děti a&nbsp;že musíme myslet na&nbsp;ně?“</span></p>
          <p class="chunk" data-nb-ref-number="336" data-nb-words="12" data-nb-chars="71"><span class="idea" data-nb-ref-number="336" id="idea336" data-nb-words="12" data-nb-chars="71">Jak bych neviděl! Ta&nbsp;otázka byla řečnická a&nbsp;opravdu neměla žádný smysl.</span></p>
          <p class="chunk" data-nb-ref-number="337" data-nb-words="11" data-nb-chars="58"><span class="idea" data-nb-ref-number="337" id="idea337" data-nb-words="11" data-nb-chars="58">„A&nbsp;oni snad nemají taky dvě děti?“ zeptal jsem se&nbsp;vítězně.</span></p>
          <p class="chunk" data-nb-ref-number="338" data-nb-words="83" data-nb-chars="445"><span class="idea" data-nb-ref-number="338" id="idea338" data-nb-words="83" data-nb-chars="445">Dala se&nbsp;do&nbsp;hlučného smíchu, takže se&nbsp;Alfio vyděsil, přestal pít a&nbsp;dal se&nbsp;najednou do&nbsp;pláče. Augusta ho&nbsp;konejšila, ale pořád se&nbsp;při tom smála, a&nbsp;já jsem její smích přijímal v&nbsp;tom smyslu, jako bych ho&nbsp;vyvolal svou duchaplností, zatímco jsem ve&nbsp;skutečnosti v&nbsp;okamžiku, kdy jsem jí&nbsp;tuto otázku kladl, cítil, jak se&nbsp;mi&nbsp;v&nbsp;hrudi šíří velká láska k&nbsp;rodičům všech dětí a&nbsp;k&nbsp;dětem všech rodičů. Když jsem se&nbsp;tomu potom smál, nezůstalo z&nbsp;té lásky vůbec nic.</span></p>
          <p class="chunk" data-nb-ref-number="339" data-nb-words="138" data-nb-chars="787"><span class="idea" data-nb-ref-number="339" id="idea339" data-nb-words="138" data-nb-chars="787">Zmírnil se&nbsp;i&nbsp;můj zármutek z&nbsp;toho, že&nbsp;nevím, jestli jsem v&nbsp;podstatě dobrý. Zdálo se&nbsp;mi, že&nbsp;jsem tu&nbsp;skličující otázku vyřešil. Nejsme ani dobří, ani špatní, právě tak jako nemůžeme říct ani tolik jiných věcí. Dobrota je&nbsp;světlo, z&nbsp;něhož tryskají paprsky a&nbsp;chvílemi ozařují temnou lidskou duši. Bylo třeba planoucí pochodně, aby bylo světlo (v mé&nbsp;duši už&nbsp;jednou bylo a&nbsp;dříve nebo později se&nbsp;jistě zase vrátí), a&nbsp;bytost, která na&nbsp;to&nbsp;světlo myslí, si&nbsp;mohla vybrat směr, kterým se&nbsp;dá, až&nbsp;bude tma. Proto se&nbsp;člověk mohl projevovat jako dobrý, tak dobrý, stále dobrý, a&nbsp;to bylo nejdůležitější. Když se&nbsp;pak světlo vrátí, nepřekvapí ho&nbsp;ani ho&nbsp;neoslepí. Foukl jsem do&nbsp;toho světla, abych je&nbsp;zhasil dříve, vzhledem k&nbsp;tomu, že&nbsp;jsem je&nbsp;nepotřeboval. Neboť já&nbsp;jsem uměl dodržet předsevzetí, to&nbsp;jest směr.</span></p>
          <p class="chunk" data-nb-ref-number="340" data-nb-words="144" data-nb-chars="833"><span class="idea" data-nb-ref-number="340" id="idea340" data-nb-words="144" data-nb-chars="833">Předsevzetí být dobrý je&nbsp;uklidňující a&nbsp;praktické a&nbsp;já už&nbsp;jsem byl klidný a&nbsp;chladný. Podivné! Přemíra dobroty způsobila, že&nbsp;jsem si&nbsp;sám sebe a&nbsp;svých schopností začal víc vážit. Co&nbsp;jsem mohl pro Guida udělat? Opravdu to&nbsp;bylo tak, že&nbsp;jsem v&nbsp;jeho kanceláři o&nbsp;tolik vynikal nad ostatními, o&nbsp;kolik se&nbsp;zdálo, že&nbsp;Olivi senior stojí nade mnou v&nbsp;mé kanceláři. Ale to&nbsp;mnoho nedokazovalo. A&nbsp;abych byl náležitě věcný: co&nbsp;bych měl Guidovi příští den poradit? Snad nějakou svoji inspiraci? Ale když se&nbsp;hraje s&nbsp;penězi druhého, tak se&nbsp;podle inspirace neřídí nikdo ani za&nbsp;hráčským stolem! Na&nbsp;to, aby se&nbsp;podnik hýbal, je&nbsp;nutno zavést každodenní práci, a&nbsp;toho je&nbsp;možno dosáhnout, když se&nbsp;po&nbsp;všechny hodiny organizovaně pracuje. Takovou věc jsem já&nbsp;zařídit nemohl, ani se&nbsp;mi&nbsp;nezdálo správné, abych se&nbsp;nechal kvůli své dobrotě odsoudit k&nbsp;celoživotní nudě.</span></p>
          <p class="chunk" data-nb-ref-number="341" data-nb-words="54" data-nb-chars="319"><span class="idea" data-nb-ref-number="341" id="idea341" data-nb-words="54" data-nb-chars="319">Nicméně stále jsem pociťoval, jak se&nbsp;ve&nbsp;mně dme má&nbsp;dobrota jako povinnost, kterou jsem vůči Guidovi přijal, a&nbsp;nemohl jsem usnout. Vícekrát jsem hluboce vzdychl a&nbsp;jednou jsem dokonce zasténal, jistě ve&nbsp;chvíli, kdy se&nbsp;mi&nbsp;zdálo, že&nbsp;jsem povinen spojit se&nbsp;s&nbsp;Guidovou kanceláří stejným způsobem, jako byl Olivi spojen s&nbsp;mou.</span></p>
          <p class="chunk" data-nb-ref-number="342" data-nb-words="4" data-nb-chars="28"><span class="idea" data-nb-ref-number="342" id="idea342" data-nb-words="4" data-nb-chars="28">Augusta ze&nbsp;spánku zašeptala:</span></p>
          <p class="chunk" data-nb-ref-number="343" data-nb-words="8" data-nb-chars="35"><span class="idea" data-nb-ref-number="343" id="idea343" data-nb-words="8" data-nb-chars="35">„Co je&nbsp;to? Zase ses přel s&nbsp;Olivim?“</span></p>
          <p class="chunk" data-nb-ref-number="344" data-nb-words="88" data-nb-chars="486"><span class="idea" data-nb-ref-number="344" id="idea344" data-nb-words="88" data-nb-chars="486">To&nbsp;je&nbsp;nápad, který jsem hledal! Měl bych Guidovi poradit, aby si&nbsp;k&nbsp;sobě vzal jako ředitele mladého Oliviho! Ten mladý muž, tak vážný a&nbsp;tak pracovitý, kterého jsem viděl ve&nbsp;svém podniku tak nerad, protože se&nbsp;zdálo, že&nbsp;se&nbsp;chystá pokračovat po&nbsp;svém otci v&nbsp;jeho způsobu řízení a&nbsp;držet mě&nbsp;od&nbsp;něho trvale stranou, patřil zřejmě ku&nbsp;prospěchu všech do&nbsp;Guidovy kanceláře. Když mu&nbsp;dá&nbsp;Guido ve&nbsp;své firmě postavení, mohl by&nbsp;se&nbsp;zachránit a&nbsp;mladý Olivi by&nbsp;byl v&nbsp;jeho kanceláři užitečnější nežli v&nbsp;mé.</span></p>
          <p class="chunk" data-nb-ref-number="345" data-nb-words="56" data-nb-chars="345"><span class="idea" data-nb-ref-number="345" id="idea345" data-nb-words="56" data-nb-chars="345">Ta&nbsp;myšlenka mě&nbsp;vzrušila a&nbsp;já jsem Augustu vzbudil, abych jí&nbsp;ji&nbsp;sdělil. I&nbsp;Augusta jí&nbsp;byla tak nadšená, že&nbsp;se&nbsp;docela probudila. Podle ní&nbsp;bych se&nbsp;tak mohl těch Guidových záležitostí, které mě&nbsp;kompromitují, zprostit mnohem snadněji. S&nbsp;klidným svědomím jsem usnul: našel jsem způsob, jak Guida zachránit, aniž sám sebe odsoudím; dokonce právě naopak.</span></p>
          <p class="chunk" data-nb-ref-number="346" data-nb-words="66" data-nb-chars="406"><span class="idea" data-nb-ref-number="346" id="idea346" data-nb-words="66" data-nb-chars="406">Nic není nepříjemnějšího, než stane-li se&nbsp;nám, že&nbsp;někdo odmítne radu, kterou jste upřímně, usilovně promýšleli a&nbsp;která vás stála dokonce i&nbsp;hodiny spánku. Já&nbsp;pak jsem vynaložil další úsilí, úsilí, abych se&nbsp;zbavil iluze, že&nbsp;bych sám mohl být v&nbsp;Guidových záležitostech něco platný. Bylo to&nbsp;úsilí nesmírné! Nejprve jsem dospěl ke&nbsp;skutečné dobrotě, pak k&nbsp;absolutní objektivnosti, a&nbsp;on mě&nbsp;nakonec poslal k&nbsp;čertu!</span></p>
          <p class="chunk" data-nb-ref-number="347" data-nb-words="137" data-nb-chars="779"><span class="idea" data-nb-ref-number="347" id="idea347" data-nb-words="137" data-nb-chars="779">Guido mou radu rovnou a&nbsp;s&nbsp;pohrdáním odmítl. Nemyslel, že&nbsp;je&nbsp;mladý Olivi schopný, dále se&nbsp;mu&nbsp;nelíbil jeho vzhled starého mládence a&nbsp;navíc se&nbsp;mu&nbsp;nelíbily ty&nbsp;jeho blýskavé brýle v&nbsp;bledé tváři. Tyhle důvody byly opravdu stvořené jen pro to, aby mě&nbsp;přesvědčily, že&nbsp;jde v&nbsp;zásadě jenom o&nbsp;jedno: o&nbsp;touhu provést mi&nbsp;něco natruc. Nakonec mi&nbsp;řekl, že&nbsp;by&nbsp;jako hlavu do&nbsp;své kanceláře přijal nikoli mladého Oliviho, ale starého. Já&nbsp;jsem ovšem nevěřil, že&nbsp;bych mohl u&nbsp;Oliviho této spolupráce dosáhnout, a&nbsp;pak, nedomníval jsem se, že&nbsp;jsem natolik zralý, abych mohl ze&nbsp;dne na&nbsp;den převzít řízení svých záležitostí. Udělal jsem chybu, že&nbsp;jsem mu&nbsp;odporoval a&nbsp;řekl mu, že&nbsp;starý Olivi za&nbsp;mnoho nestojí. Vyprávěl jsem mu, co&nbsp;peněz mě&nbsp;stála jeho tvrdohlavost, když nechtěl včas nakoupit to&nbsp;sušené ovoce.</span></p>
          <p class="chunk" data-nb-ref-number="348" data-nb-words="20" data-nb-chars="109"><span class="idea" data-nb-ref-number="348" id="idea348" data-nb-words="20" data-nb-chars="109">„No prosím,“ zvolal Guido, „když nestojí za&nbsp;moc ten starý, zač může stát ten mladý, který je&nbsp;jen jeho žákem?“</span></p>
          <p class="chunk" data-nb-ref-number="349" data-nb-words="19" data-nb-chars="102"><span class="idea" data-nb-ref-number="349" id="idea349" data-nb-words="19" data-nb-chars="102">Konečně dobrý důvod, a&nbsp;pro mne o&nbsp;to nemilejší, že&nbsp;jsem mu&nbsp;jej svým neopatrným žvaněním poskytl já&nbsp;sám.</span></p>
          <p class="chunk" data-nb-ref-number="350" data-nb-words="26" data-nb-chars="151"><span class="idea" data-nb-ref-number="350" id="idea350" data-nb-words="26" data-nb-chars="151">O&nbsp;několik dní později mi&nbsp;Augusta vyprávěla, že&nbsp;Guido Adě navrhl, aby polovinu bilanční ztráty kryla ze&nbsp;svých peněz ona. Ada to&nbsp;odmítla a&nbsp;řekla Augustě:</span></p>
          <p class="chunk" data-nb-ref-number="351" data-nb-words="7" data-nb-chars="38"><span class="idea" data-nb-ref-number="351" id="idea351" data-nb-words="7" data-nb-chars="38">„Podvádí mě&nbsp;a&nbsp;ještě chce moje peníze!“</span></p>
          <p class="chunk" data-nb-ref-number="352" data-nb-words="62" data-nb-chars="343"><span class="idea" data-nb-ref-number="352" id="idea352" data-nb-words="62" data-nb-chars="343">Augusta neměla odvahu poradit jí, aby mu&nbsp;je&nbsp;dala, ale ujišťovala mě, že&nbsp;dělala, co&nbsp;mohla, aby Adu přiměla změnit úsudek o&nbsp;manželově věrnosti. Ta&nbsp;jí&nbsp;však odpověděla takovým způsobem, že&nbsp;bylo jasné, že&nbsp;o&nbsp;tom ví&nbsp;daleko víc, než si&nbsp;myslíme. A&nbsp;Augusta mi&nbsp;řekla: pro manžela je&nbsp;třeba přinést jakoukoli oběť, ale platí ta&nbsp;zásada, i&nbsp;pokud jde o&nbsp;Guida?</span></p>
          <p class="chunk" data-nb-ref-number="353" data-nb-words="126" data-nb-chars="746"><span class="idea" data-nb-ref-number="353" id="idea353" data-nb-words="126" data-nb-chars="746">V&nbsp;následujících dnech se&nbsp;Guido choval opravdu zvláštně. Při­cházel do&nbsp;kanceláře jen čas od&nbsp;času a&nbsp;nikdy tam nezůstal déle než půl hodiny. Utíkal odtud, jako by&nbsp;doma zapomněl kapesník. Později jsem se&nbsp;dozvěděl, že&nbsp;chodil vykládat Adě nové důvody, které se&nbsp;mu&nbsp;zdály rozhodující a&nbsp;měly ji&nbsp;přimět, aby mu&nbsp;vyhověla. Vypadal opravdu jako člověk, který se&nbsp;mnoho naplakal nebo nakřičel, ne-li přímo nabojoval, a&nbsp;dokonce ani v&nbsp;naší přítomnosti se&nbsp;mu&nbsp;nedařilo potlačovat pohnutí, jež mu&nbsp;svíralo hrdlo a&nbsp;vhánělo slzy do&nbsp;očí. Ptal jsem se&nbsp;ho, co&nbsp;mu&nbsp;je. Odpověděl mi&nbsp;se&nbsp;smutným úsměvem, ale přátelsky, aby mi&nbsp;ukázal, že&nbsp;se&nbsp;na&nbsp;mne nehněvá. Potom se&nbsp;vzchopil, aby se&nbsp;mnou mohl mluvit bez příliš velkého rozrušení. Nakonec utrousil: Ada ho&nbsp;souží svou žárlivostí.</span></p>
          <p class="chunk" data-nb-ref-number="354" data-nb-words="22" data-nb-chars="128"><span class="idea" data-nb-ref-number="354" id="idea354" data-nb-words="22" data-nb-chars="128">Vykládal mi&nbsp;zkrátka, že&nbsp;hovořili o&nbsp;svých důvěrných věcech, ačkoli jsem přece věděl, že&nbsp;šlo taky o&nbsp;tu záležitost „zisků a&nbsp;ztrát“.</span></p>
          <p class="chunk" data-nb-ref-number="355" data-nb-words="45" data-nb-chars="256"><span class="idea" data-nb-ref-number="355" id="idea355" data-nb-words="45" data-nb-chars="256">Ale to&nbsp;zřejmě nebylo důležité. Řekl mi&nbsp;to&nbsp;on&nbsp;sám a&nbsp;Augustě to&nbsp;zas řekla Ada, která nemluvila o&nbsp;ničem než o&nbsp;své žárlivosti. I&nbsp;sama prudkost oněch rozhovorů, jež zanechávala v&nbsp;Guidově tváři velice hluboké stopy, nasvědčovala, že&nbsp;to, co&nbsp;nám říkají, je&nbsp;pravda.</span></p>
          <p class="chunk" data-nb-ref-number="356" data-nb-words="151" data-nb-chars="860"><span class="idea" data-nb-ref-number="356" id="idea356" data-nb-words="151" data-nb-chars="860">Potom se&nbsp;však ukázalo, že&nbsp;mezi manžely byla řeč jedině o&nbsp;penězích. Ada z&nbsp;hrdosti, a&nbsp;protože se&nbsp;nechávala unášet svými milostnými strastmi, se&nbsp;o&nbsp;nich nikdy nezmínila, a&nbsp;Guido, snad proto, že&nbsp;si&nbsp;uvědomoval svou vinu a&nbsp;cítil, že&nbsp;Adou lomcuje hněv ženy, zas mluvil pořád jen o&nbsp;obchodě, jako by&nbsp;nešlo o&nbsp;nic jiného. Pachtil se&nbsp;za&nbsp;těmi penězi čím dál víc, kdežto ona, protože jí&nbsp;se&nbsp;obchodní otázky nedotýkaly, stavěla proti Guidovu návrhu jediný důvod: peníze mají zůstat dětem. A&nbsp;když si&nbsp;našel jiné důvody, svůj klid, výhody, které budou mít právě děti z&nbsp;jeho práce, jistotu, že&nbsp;jeho postavení nebude v&nbsp;rozporu se&nbsp;zákonnými ustanoveními, odbývala je&nbsp;svým tvrdým „ne“. Tím Guidovo popuzení a&nbsp;taky&nbsp;– jako u&nbsp;dětí&nbsp;– jeho přání jen ještě vyhrocovala. Oba však&nbsp;– když o&nbsp;tom mluvili s&nbsp;druhými&nbsp;– byli přesvědčeni, že&nbsp;mluví pravdu, tvrdí-li, že&nbsp;trpí kvůli lásce a&nbsp;žárlivosti.</span></p>
          <p class="chunk" data-nb-ref-number="357" data-nb-words="119" data-nb-chars="692"><span class="idea" data-nb-ref-number="357" id="idea357" data-nb-words="119" data-nb-chars="692">Pouhé nedorozumění mi&nbsp;zabránilo, abych včas zasáhl a&nbsp;ten nepříjemný spor o&nbsp;peníze skoncoval. Mohl jsem totiž Guidovi dokázat, že&nbsp;ve&nbsp;skutečnosti není důležitý. Jako účetní jsem poněkud těžkopádný a&nbsp;chápu věci, teprve když je&nbsp;mám zachycené v&nbsp;knihách černé na&nbsp;bílém, ale zdá se&nbsp;mi, že&nbsp;jsem si&nbsp;rychle uvědomil, že&nbsp;by&nbsp;peníze, které Guido na&nbsp;Adě vymáhal, na&nbsp;celé věci moc nezměnily. K&nbsp;čemu by&nbsp;vlastně byl takový vklad dobrý? Ztráta by&nbsp;se&nbsp;tím nejevila o&nbsp;nic menší, leda by&nbsp;Ada souhlasila, aby se&nbsp;ty&nbsp;peníze vložily do&nbsp;bilance, což Guido nežádal. Zákon by&nbsp;se&nbsp;naprosto nedal oklamat, kdyby zjistil, že&nbsp;po&nbsp;takové ztrátě chce někdo riskovat ještě víc tím, že&nbsp;do&nbsp;podniku přibere nové kapitálové účastníky.</span></p>
          <p class="chunk" data-nb-ref-number="358" data-nb-words="59" data-nb-chars="338"><span class="idea" data-nb-ref-number="358" id="idea358" data-nb-words="59" data-nb-chars="338">Jednoho rána se&nbsp;Guido v&nbsp;kanceláři vůbec neukázal, a&nbsp;to nás překvapilo, poněvadž jsme věděli, že&nbsp;večer na&nbsp;žádný lov neodjel. U&nbsp;oběda jsem se&nbsp;od&nbsp;dojaté a&nbsp;rozrušené Augusty dozvěděl, že&nbsp;se&nbsp;Guido večer pokusil o&nbsp;sebevraždu. Teď už&nbsp;byl mimo nebezpečí. Musím se&nbsp;přiznat, že&nbsp;ve&nbsp;mně ta&nbsp;zpráva, která se&nbsp;Augustě zdála tak tragická, vzbudila zlost.</span></p>
          <p class="chunk" data-nb-ref-number="359" data-nb-words="107" data-nb-chars="627"><span class="idea" data-nb-ref-number="359" id="idea359" data-nb-words="107" data-nb-chars="627">Uchýlil se&nbsp;k&nbsp;tomuto drastickému prostředku, jen aby zlomil odpor své ženy! Hned jsem se&nbsp;taky dozvěděl, že&nbsp;to&nbsp;provedl se&nbsp;vší opatrností, protože než si&nbsp;vzal morfium, ukázal se&nbsp;s&nbsp;otevřenou lahvičkou v&nbsp;ruce. Jakmile upadl do&nbsp;mdlob, Ada zavolala doktora a&nbsp;Guido byl ihned mimo nebezpečí. Ada prožila strašnou noc, neboť doktor pokládal za&nbsp;svou povinnost vyjádřit se&nbsp;o&nbsp;stavu pacienta s&nbsp;rezervou, a&nbsp;pak prodloužil její úzkost ještě Guido, který ji, sotva přišel k&nbsp;sobě, a&nbsp;možná ještě než byl plně při vědomí, zahrnul výčitkami a&nbsp;prohlásil, že&nbsp;je&nbsp;jeho nepřítel, protože ho&nbsp;pronásleduje a&nbsp;brání mu&nbsp;v&nbsp;úspěšné práci, ke&nbsp;které se&nbsp;chystal.</span></p>
          <p class="chunk" data-nb-ref-number="360" data-nb-words="63" data-nb-chars="377"><span class="idea" data-nb-ref-number="360" id="idea360" data-nb-words="63" data-nb-chars="377">Ada okamžitě s&nbsp;žádanou půjčkou souhlasila, ale pak konečně promluvila na&nbsp;svou obhajobu zcela otevřeně a&nbsp;vyčetla mu&nbsp;všechno, co&nbsp;si&nbsp;takovou dobu nechávala pro sebe. A&nbsp;tak se&nbsp;nakonec přece jen domluvili, protože Guidovi se&nbsp;podařilo&nbsp;– jak se&nbsp;Augusta domnívala&nbsp;– rozptýlit veškeré Adino podezření, pokud šlo o&nbsp;jeho věrnost. Byl energický, a&nbsp;když se&nbsp;mu&nbsp;Ada zmínila o&nbsp;Carmen, vykřikl:</span></p>
          <p class="chunk" data-nb-ref-number="361" data-nb-words="12" data-nb-chars="66"><span class="idea" data-nb-ref-number="361" id="idea361" data-nb-words="12" data-nb-chars="66">„Žárlíš na&nbsp;ni? Tak dobře, jestli chceš, já&nbsp;ji&nbsp;ještě dnes vyhodím!“</span></p>
          <p class="chunk" data-nb-ref-number="362" data-nb-words="17" data-nb-chars="88"><span class="idea" data-nb-ref-number="362" id="idea362" data-nb-words="17" data-nb-chars="88">Ada neodpověděla a&nbsp;domnívala se, že&nbsp;tím jeho návrh přijala a&nbsp;že se&nbsp;Guido k&nbsp;tomu zavázal.</span></p>
          <p class="chunk" data-nb-ref-number="363" data-nb-words="67" data-nb-chars="394"><span class="idea" data-nb-ref-number="363" id="idea363" data-nb-words="67" data-nb-chars="394">Divil jsem se, že&nbsp;by&nbsp;se&nbsp;Guido dokázal takhle chovat v&nbsp;polospánku, a&nbsp;nakonec jsem dospěl k&nbsp;závěru, že&nbsp;nespolkl ani tu&nbsp;malou dávku morfia, jak říkal. Zdálo se&nbsp;mi, že&nbsp;je-li mozek zastřen spánkem, má&nbsp;to&nbsp;za&nbsp;následek, že&nbsp;i&nbsp;ten nejzatvrzelejší duch povolí a&nbsp;začne se&nbsp;naprosto upřímně zpovídat. Copak jsem neprožil takové dobrodružství nedávno sám? Moje zlost a&nbsp;opovržení vůči Guidovi tím jen vzrostly.</span></p>
          <p class="chunk" data-nb-ref-number="364" data-nb-words="21" data-nb-chars="120"><span class="idea" data-nb-ref-number="364" id="idea364" data-nb-words="21" data-nb-chars="120">Augusta mi&nbsp;s&nbsp;pláčem vyprávěla, v&nbsp;jakém stavu Adu našla. Ne! S&nbsp;těma očima jakoby vytřeštěnýma hrůzou už&nbsp;Ada nebyla hezká.</span></p>
          <p class="chunk" data-nb-ref-number="365" data-nb-words="54" data-nb-chars="292"><span class="idea" data-nb-ref-number="365" id="idea365" data-nb-words="54" data-nb-chars="292">Mezi mnou a&nbsp;mou ženou došlo k&nbsp;dlouhé diskusi o&nbsp;tom, jestli mám za&nbsp;Guidem a&nbsp;Adou zajít, nebo jestli by&nbsp;nebylo lepší dělat, že&nbsp;nic nevím, a&nbsp;čekat, až&nbsp;ho&nbsp;zase uvidím v&nbsp;kanceláři. Mně ta&nbsp;návštěva připadala nesnesitelně protivná. Kdybych ho&nbsp;viděl, jak bych mu&nbsp;mohl neříct, co&nbsp;si&nbsp;myslím? Řekl jsem:</span></p>
          <p class="chunk" data-nb-ref-number="366" data-nb-words="20" data-nb-chars="126"><span class="idea" data-nb-ref-number="366" id="idea366" data-nb-words="20" data-nb-chars="126">„Něco takového není důstojné muže. Nemám nejmenší chuť se&nbsp;zabít, ale kdybych to&nbsp;chtěl udělat, rozhodně bych to&nbsp;dokázal naráz!“</span></p>
          <p class="chunk" data-nb-ref-number="367" data-nb-words="29" data-nb-chars="156"><span class="idea" data-nb-ref-number="367" id="idea367" data-nb-words="29" data-nb-chars="156">Přesně tak jsem to&nbsp;cítil a&nbsp;chtěl jsem to&nbsp;taky tak Augustě říct. Potom se&nbsp;mi&nbsp;však zdálo, že&nbsp;Guidovi prokazuju příliš velkou čest, když ho&nbsp;přirovnávám k&nbsp;sobě:</span></p>
          <p class="chunk" data-nb-ref-number="368" data-nb-words="57" data-nb-chars="373"><span class="idea" data-nb-ref-number="368" id="idea368" data-nb-words="57" data-nb-chars="373">„Člověk nemusí být vůbec chemikem, aby dokázal zničit svůj organismus, i&nbsp;tak až&nbsp;příliš choulostivý! Copak nevypije skoro každý týden v&nbsp;našem městě nějaká švadlenka roztok fosforu, který si&nbsp;potají připravila ve&nbsp;svém ubohém pokojíku, a&nbsp;pak umírá přes veškerou pomoc na&nbsp;ten primitivní jed s&nbsp;tvářičkou staženou fyzickou i&nbsp;duševní bolestí, kterou zakusila její nevinná dušička?“</span></p>
          <p class="chunk" data-nb-ref-number="369" data-nb-words="60" data-nb-chars="329"><span class="idea" data-nb-ref-number="369" id="idea369" data-nb-words="60" data-nb-chars="329">Augusta si&nbsp;nemyslela, že&nbsp;by&nbsp;duše sebevražedné švadlenky byla tak nevinná, a&nbsp;mírně se&nbsp;proti tornu ohradila, ale pak se&nbsp;mě&nbsp;znovu pokusila přimět, abych na&nbsp;tu&nbsp;návštěvu šel. Vykládala mi, že&nbsp;se&nbsp;vůbec nemusím bát, že&nbsp;se&nbsp;dostanu do&nbsp;rozpaků. Už&nbsp;s&nbsp;Guidem mluvila a&nbsp;on s&nbsp;ní jednal s&nbsp;takovým klidem, jako by&nbsp;byl udělal něco docela běžného.</span></p>
          <p class="chunk" data-nb-ref-number="370" data-nb-words="83" data-nb-chars="481"><span class="idea" data-nb-ref-number="370" id="idea370" data-nb-words="83" data-nb-chars="481">Vyšel jsem z&nbsp;domu, aniž jsem dal Augustě zadostiučinění, a&nbsp;tvářil se, že&nbsp;mě&nbsp;její důvody přesvědčily. Po&nbsp;lehkém váhání jsem si&nbsp;však řekl, že&nbsp;ženě vyhovím. Jakkoli to&nbsp;byl jen kousek cesty, rytmus mých kroků mě&nbsp;přiměl zmírnit svůj soud o&nbsp;Guidovi. Vzpomněl jsem si&nbsp;na&nbsp;směr, který mi&nbsp;před několika dny ukázalo světlo, jež osvítilo mého ducha. Guido byl dítě, dítě, kterému jsem slíbil svou shovívavost. Napoprvé se&nbsp;mu&nbsp;sice nepodařilo se&nbsp;zabít, ale dřív či&nbsp;později dosáhne i&nbsp;on zralosti.</span></p>
          <p class="chunk" data-nb-ref-number="371" data-nb-words="84" data-nb-chars="481"><span class="idea" data-nb-ref-number="371" id="idea371" data-nb-words="84" data-nb-chars="481">Služebná mě&nbsp;uvedla do&nbsp;pokojíčku, kde měla zřejmě Ada pracovnu. Byl ponurý den a&nbsp;v&nbsp;té malé místnosti s&nbsp;jediným oknem, zastřeným staženou záclonou, byla tma. Na&nbsp;stěnách visely podobizny Adiných a&nbsp;Guidových rodičů. Nezůstal jsem tam dlouho, protože služebná se&nbsp;pro mne vrátila a&nbsp;zavedla mě&nbsp;ke&nbsp;Guidovi a&nbsp;Adě do&nbsp;jejich ložnice. Byla velká a&nbsp;i toho dne plná světla, protože měla dvě široká okna a&nbsp;světlé tapety i&nbsp;nábytek. Guido ležel se&nbsp;zavázanou hlavou na&nbsp;lůžku a&nbsp;Ada seděla vedle něho.</span></p>
          <p class="chunk" data-nb-ref-number="372" data-nb-words="62" data-nb-chars="351"><span class="idea" data-nb-ref-number="372" id="idea372" data-nb-words="62" data-nb-chars="351">Přijal mě&nbsp;bez jakýchkoli rozpaků, naopak s&nbsp;velice živou vděčností. Zdál se&nbsp;ospalý, ale když mě&nbsp;vítal a&nbsp;když mi&nbsp;začal dávat příkazy, docela se&nbsp;vzchopil a&nbsp;vypadal čile. Potom se&nbsp;však zase položil na&nbsp;polštář a&nbsp;zavřel oči. Vzpomněl si&nbsp;snad, že&nbsp;musí předstírat silný účinek morfia? Tak či&nbsp;onak vzbuzoval soustrast, a&nbsp;ne zlost a&nbsp;já se&nbsp;cítil plný laskavosti.</span></p>
          <p class="chunk" data-nb-ref-number="373" data-nb-words="106" data-nb-chars="607"><span class="idea" data-nb-ref-number="373" id="idea373" data-nb-words="106" data-nb-chars="607">Na&nbsp;Adu jsem se&nbsp;nejdřív nedíval: měl jsem strach z&nbsp;basedowovské fyziognomie. Když jsem na&nbsp;ni&nbsp;pohlédl, byl jsem mile překvapen, protože jsem očekával něco horšího. Její oči byly sice opravdu nadmíru zvětšené, ale ty&nbsp;opuchliny, které měla v&nbsp;obličeji místo tváří, zmizely a&nbsp;Ada se&nbsp;mi&nbsp;zdála krásnější. Měla na&nbsp;sobě volné červené šaty, zapjaté až&nbsp;pod bradu, takže se&nbsp;v&nbsp;nich její ubohé tělíčko ztrácelo. Bylo v&nbsp;ní něco velmi cudného, a&nbsp;pokud jde o&nbsp;její oči, něco velmi přísného. Nedokázal jsem si&nbsp;své pocity docela vysvětlit, ale skutečně se&nbsp;mi&nbsp;zdálo, že&nbsp;jsem vedle ženy, co&nbsp;se&nbsp;té&nbsp;Adě, kterou jsem miloval, podobá.</span></p>
          <p class="chunk" data-nb-ref-number="374" data-nb-words="38" data-nb-chars="212"><span class="idea" data-nb-ref-number="374" id="idea374" data-nb-words="38" data-nb-chars="212">Guido v&nbsp;jednu chvíli otevřel oči, vytáhl zpod polštáře šek, na&nbsp;němž jsem okamžitě zahlédl Adin podpis. Podal mi&nbsp;jej a&nbsp;poprosil mě, abych peníze vyzvedl a&nbsp;sumu uložil na&nbsp;konto, jež jsem měl na&nbsp;Adino jméno otevřít.</span></p>
          <p class="chunk" data-nb-ref-number="375" data-nb-words="11" data-nb-chars="64"><span class="idea" data-nb-ref-number="375" id="idea375" data-nb-words="11" data-nb-chars="64">„Na jméno Ada Malfentiová, nebo Ada?“ zeptal jsem se&nbsp;Ady žertem.</span></p>
          <p class="chunk" data-nb-ref-number="376" data-nb-words="5" data-nb-chars="27"><span class="idea" data-nb-ref-number="376" id="idea376" data-nb-words="5" data-nb-chars="27">Ta&nbsp;pokrčila rameny a&nbsp;řekla:</span></p>
          <p class="chunk" data-nb-ref-number="377" data-nb-words="7" data-nb-chars="30"><span class="idea" data-nb-ref-number="377" id="idea377" data-nb-words="7" data-nb-chars="30">„To víte vy&nbsp;dva, co&nbsp;je&nbsp;lepší.“</span></p>
          <p class="chunk" data-nb-ref-number="378" data-nb-words="17" data-nb-chars="100"><span class="idea" data-nb-ref-number="378" id="idea378" data-nb-words="17" data-nb-chars="100">„Později ti&nbsp;řeknu, jak to&nbsp;máš udělat s&nbsp;ostatními zápisy,“ dodal Guido se&nbsp;stručností, jež mě&nbsp;urazila.</span></p>
          <p class="chunk" data-nb-ref-number="379" data-nb-words="60" data-nb-chars="326"><span class="idea" data-nb-ref-number="379" id="idea379" data-nb-words="60" data-nb-chars="326">Do&nbsp;té&nbsp;míry, že&nbsp;jsem byl rozhodnut vyrušit ho&nbsp;z&nbsp;té ospalosti, do&nbsp;níž najednou upadl, a&nbsp;prohlásit, že&nbsp;chce-li, může si&nbsp;zápisy provést sám. Mezitím ale přinesli velký šálek černé kávy a&nbsp;Ada mu&nbsp;ji&nbsp;podala. Guido vytáhl paže zpod přikrývky a&nbsp;oběma rukama si&nbsp;zvedl šálek k&nbsp;ústům. Teď, když měl nos v&nbsp;šálku, vypadal opravdu jako dítě.</span></p>
          <p class="chunk" data-nb-ref-number="380" data-nb-words="10" data-nb-chars="60"><span class="idea" data-nb-ref-number="380" id="idea380" data-nb-words="10" data-nb-chars="60">Při loučení mě&nbsp;ujišťoval, že&nbsp;příští den přijde do&nbsp;kanceláře.</span></p>
          <p class="chunk" data-nb-ref-number="381" data-nb-words="20" data-nb-chars="116"><span class="idea" data-nb-ref-number="381" id="idea381" data-nb-words="20" data-nb-chars="116">Protože jsem se&nbsp;s&nbsp;Adou už&nbsp;rozloučil, byl jsem nemálo překvapen, když mě&nbsp;u&nbsp;domovních dveří dohonila a&nbsp;udýchaně řekla:</span></p>
          <p class="chunk" data-nb-ref-number="382" data-nb-words="11" data-nb-chars="62"><span class="idea" data-nb-ref-number="382" id="idea382" data-nb-words="11" data-nb-chars="62">„Zeno, prosím tě, pojď sem na&nbsp;chvilku. Musím ti&nbsp;něco povědět.“</span></p>
          <p class="chunk" data-nb-ref-number="383" data-nb-words="21" data-nb-chars="102"><span class="idea" data-nb-ref-number="383" id="idea383" data-nb-words="21" data-nb-chars="102">Šel jsem s&nbsp;ní do&nbsp;budoáru, kde jsem byl před malou chvílí a&nbsp;odkud se&nbsp;teď ozýval pláč jednoho z&nbsp;dvojčat.</span></p>
          <p class="chunk" data-nb-ref-number="384" data-nb-words="37" data-nb-chars="203"><span class="idea" data-nb-ref-number="384" id="idea384" data-nb-words="37" data-nb-chars="203">Zůstali jsme stát a&nbsp;hleděli jsme si&nbsp;do&nbsp;tváří. Byla ještě zadýchaná, a&nbsp;proto, jen proto jsem si&nbsp;chvíli myslel, že&nbsp;mě&nbsp;do&nbsp;toho temného pokojíku zavedla, aby mě&nbsp;požádala o&nbsp;lásku, kterou jsem jí&nbsp;kdysi nabídl.</span></p>
          <p class="chunk" data-nb-ref-number="385" data-nb-words="81" data-nb-chars="465"><span class="idea" data-nb-ref-number="385" id="idea385" data-nb-words="81" data-nb-chars="465">V&nbsp;pološeru byly její oči hrozné. Plna úzkosti se&nbsp;mě&nbsp;ptala, co&nbsp;má&nbsp;dělat. Nebylo mou povinností vzít ji&nbsp;do&nbsp;náručí a&nbsp;ušetřit ji&nbsp;tak nutnosti, aby mě&nbsp;o&nbsp;něco žádala? Jak se&nbsp;dovedou v&nbsp;jediném okamžiku záměry vystřídat! Jednou z&nbsp;nejobtížnějších věcí v&nbsp;životě je&nbsp;uhodnout, co&nbsp;si&nbsp;žena přeje. Naslouchat slovům není nic platné, neboť celý rozhovor může být zrušen jediným pohledem, ale dokonce ani ten nás nedokáže řídit, jsme-li s&nbsp;ní z&nbsp;její vůle v&nbsp;pohodlném temném pokojíku.</span></p>
          <p class="chunk" data-nb-ref-number="386" data-nb-words="47" data-nb-chars="283"><span class="idea" data-nb-ref-number="386" id="idea386" data-nb-words="47" data-nb-chars="283">Protože jsem ji&nbsp;nedokázal odhadnout, snažil jsem se&nbsp;porozumět sám sobě. Jaké bylo moje přání? Chtěl jsem ty&nbsp;oči a&nbsp;to kostnaté tělo zlíbat? Nedovedl jsem odpovědět s&nbsp;určitostí, neboť před chvílí jsem ji&nbsp;viděl přísně cudnou v&nbsp;tom jemném županu, žádoucí jako dívku, kterou jsem miloval.</span></p>
          <p class="chunk" data-nb-ref-number="387" data-nb-words="46" data-nb-chars="251"><span class="idea" data-nb-ref-number="387" id="idea387" data-nb-words="46" data-nb-chars="251">K&nbsp;její úzkosti se&nbsp;mezitím přidal ještě pláč, a&nbsp;tak se&nbsp;čas, kdy jsem nevěděl, co&nbsp;chce ona a&nbsp;po čem toužím já, prodloužil. Konečně mi&nbsp;zlomeným hlasem ještě jednou řekla, jak Guida miluje, takže už&nbsp;jsem k&nbsp;ní neměl ani žádné závazky, ani práva. Zakoktala:</span></p>
          <p class="chunk" data-nb-ref-number="388" data-nb-words="27" data-nb-chars="155"><span class="idea" data-nb-ref-number="388" id="idea388" data-nb-words="27" data-nb-chars="155">„Augusta mi&nbsp;řekla, že&nbsp;chceš Guida opustit a&nbsp;už se&nbsp;jeho věcmi nezabývat. Musím tě&nbsp;poprosit, abys mu&nbsp;pomáhal i&nbsp;nadále. Nemyslím, že&nbsp;je&nbsp;schopen pracovat sám.“</span></p>
          <p class="chunk" data-nb-ref-number="389" data-nb-words="24" data-nb-chars="122"><span class="idea" data-nb-ref-number="389" id="idea389" data-nb-words="24" data-nb-chars="122">Žádala mě, abych to, co&nbsp;jsem až&nbsp;dosud dělal, dělal dál. Bylo to&nbsp;velmi málo, velice málo, a&nbsp;já se&nbsp;jí&nbsp;snažil poskytnout víc:</span></p>
          <p class="chunk" data-nb-ref-number="390" data-nb-words="24" data-nb-chars="135"><span class="idea" data-nb-ref-number="390" id="idea390" data-nb-words="24" data-nb-chars="135">„Když si&nbsp;to&nbsp;přeješ, budu Guidovi pomáhat i&nbsp;nadále; budu dokonce dělat, co&nbsp;je&nbsp;v&nbsp;mých silách, abych mu&nbsp;pomáhal ještě účinněji než dosud.“</span></p>
          <p class="chunk" data-nb-ref-number="391" data-nb-words="63" data-nb-chars="327"><span class="idea" data-nb-ref-number="391" id="idea391" data-nb-words="63" data-nb-chars="327">Už&nbsp;zase jsem přeháněl! Hned v&nbsp;té chvíli jsem si&nbsp;uvědomil, do&nbsp;čeho jsem se&nbsp;to&nbsp;zapletl, ale nedokázal jsem si&nbsp;to&nbsp;odepřít. Chtěl jsem Adě říct (nebo snad jí&nbsp;nalhat), že&nbsp;mě&nbsp;k&nbsp;tomu dohnala ona. Nestála o&nbsp;mou lásku, nýbrž o&nbsp;mou podporu, ale já&nbsp;jsem s&nbsp;ní mluvil takovým způsobem, že&nbsp;si&nbsp;mohla myslet, že&nbsp;jsem hotov poskytnout jí&nbsp;obojí.</span></p>
          <p class="chunk" data-nb-ref-number="392" data-nb-words="69" data-nb-chars="376"><span class="idea" data-nb-ref-number="392" id="idea392" data-nb-words="69" data-nb-chars="376">Náhle mě&nbsp;Ada vzala za&nbsp;ruku. Zachvěl jsem se. Když žena podá ruku, nabízí mnoho! Vždycky jsem to&nbsp;cítil. Kdykoli mi&nbsp;některá žena podala ruku, měl jsem dojem, že&nbsp;si&nbsp;ji&nbsp;za&nbsp;ni&nbsp;beru celou. Cítil jsem její postavu, a&nbsp;když jsme stáli takto jasně jeden proti druhému, má&nbsp;postava proti její, zdálo se&nbsp;mi, že&nbsp;jsem udělal něco podobného, jako kdybych ji&nbsp;objal. Byl to&nbsp;jistě dotyk důvěrný.</span></p>
          <p class="chunk" data-nb-ref-number="393" data-nb-words="1" data-nb-chars="7"><span class="idea" data-nb-ref-number="393" id="idea393" data-nb-words="1" data-nb-chars="7">Dodala:</span></p>
          <p class="chunk" data-nb-ref-number="394" data-nb-words="20" data-nb-chars="107"><span class="idea" data-nb-ref-number="394" id="idea394" data-nb-words="20" data-nb-chars="107">„Mám se&nbsp;brzy vrátit do&nbsp;Bologne do&nbsp;sanatoria a&nbsp;bude pro mne velkým uklidněním, budu-li vědět, že&nbsp;jsi s&nbsp;ním.“</span></p>
          <p class="chunk" data-nb-ref-number="395" data-nb-words="53" data-nb-chars="320"><span class="idea" data-nb-ref-number="395" id="idea395" data-nb-words="53" data-nb-chars="320">„Budu s&nbsp;ním!“ odpověděl jsem a&nbsp;tvářil jsem se&nbsp;odevzdaně. Ada si&nbsp;možná myslela, že&nbsp;můj odevzdaný výraz vyjadřuje oběť, již jsem souhlasil podstoupit. Jenomže já&nbsp;jsem byl odevzdaný, že&nbsp;se&nbsp;vracím do&nbsp;života velice, ale velice obyčejného vzhledem k&nbsp;tomu, že&nbsp;mě&nbsp;Ada nezamýšlela následovat do&nbsp;oné výjimečnosti, o&nbsp;níž jsem snil.</span></p>
          <p class="chunk" data-nb-ref-number="396" data-nb-words="74" data-nb-chars="419"><span class="idea" data-nb-ref-number="396" id="idea396" data-nb-words="74" data-nb-chars="419">Snažil jsem se&nbsp;sestoupit docela na&nbsp;zem a&nbsp;v&nbsp;duchu se&nbsp;mi&nbsp;okamžitě vynořil účetní problém, který nebyl jednoduchý. Obnosem šeku, který jsem měl v&nbsp;kapse, jsem měl založit Adino konto. To&nbsp;bylo jasné, ale už&nbsp;vůbec nebylo jasné, jak by&nbsp;se&nbsp;to&nbsp;mohlo týkat konta zisků a&nbsp;ztrát. Nic jsem neřekl, protože jsem si&nbsp;myslel, že&nbsp;Ada možná ani neví, že&nbsp;existuje něco takového jako hlavní kniha, která obsahuje konta tak rozličného druhu.</span></p>
          <p class="chunk" data-nb-ref-number="397" data-nb-words="93" data-nb-chars="545"><span class="idea" data-nb-ref-number="397" id="idea397" data-nb-words="93" data-nb-chars="545">Nechtěl jsem však z&nbsp;toho pokoje odejít, dokud něco neřeknu. A&nbsp;tak místo abych mluvil o&nbsp;účetnictví, jsem tenkrát jen proto, abych něco řekl, nedbale prohodil větu, která byla, jak jsem pak poznal, velice důležitá jak pro mne, tak pro Adu a&nbsp;Guida, ale především pro mne, protože jsem se&nbsp;zase jednou kompromitoval. Ta&nbsp;věta byla tak důležitá, že&nbsp;jsem si&nbsp;ještě dlouhá léta vzpomínal, jak jsem ledabyle pohnul rty, abych ji&nbsp;vyslovil v&nbsp;tom temném pokoji před čtyřmi portréty Adiných a&nbsp;Guidových rodičů, kteří se&nbsp;na&nbsp;zdi taky navzájem sezdali. Řekl jsem:</span></p>
          <p class="chunk" data-nb-ref-number="398" data-nb-words="12" data-nb-chars="70"><span class="idea" data-nb-ref-number="398" id="idea398" data-nb-words="12" data-nb-chars="70">„Nakonec sis, Ado, vzala za&nbsp;muže ještě většího podivína, než jsem já.“</span></p>
          <p class="chunk" data-nb-ref-number="399" data-nb-words="122" data-nb-chars="689"><span class="idea" data-nb-ref-number="399" id="idea399" data-nb-words="122" data-nb-chars="689">Jak umí slovo procházet časem! Je&nbsp;to&nbsp;událost, která se&nbsp;váže k&nbsp;událostem! Stalo se&nbsp;událostí, tragickou událostí, protože se&nbsp;obracelo k&nbsp;Adě. S&nbsp;takovou živostí bych si&nbsp;v&nbsp;duchu nikdy nedokázal vybavit tu&nbsp;chvíli, kdy se&nbsp;Ada rozhodovala mezi mnou a&nbsp;Guidem na&nbsp;oné slunné cestě, kde se&nbsp;mi&nbsp;ji&nbsp;po&nbsp;dnech čekání podařilo potkat a&nbsp;pak kráčet po&nbsp;jejím boku a&nbsp;usilovat o&nbsp;její úsměv, který jsem bláhově přijímal jako slib! A&nbsp;vzpomněl jsem si&nbsp;taky, že&nbsp;už&nbsp;tehdy jsem na&nbsp;tom byl hůř, protože jsem měl obtíže se&nbsp;svaly na&nbsp;nohou, zatímco Guido se&nbsp;pohyboval ještě nenuceněji než sama Ada a&nbsp;nebyl poznamenán žádnou slabostí, pokud bychom za&nbsp;ni&nbsp;nepokládali tu&nbsp;zvláštní hůl, kterou si&nbsp;usmyslel nosit. Pronesla tiše:</span></p>
          <p class="chunk" data-nb-ref-number="400" data-nb-words="3" data-nb-chars="15"><span class="idea" data-nb-ref-number="400" id="idea400" data-nb-words="3" data-nb-chars="15">„Je to&nbsp;pravda.“</span></p>
          <p class="chunk" data-nb-ref-number="401" data-nb-words="5" data-nb-chars="31"><span class="idea" data-nb-ref-number="401" id="idea401" data-nb-words="5" data-nb-chars="31">Pak se&nbsp;srdečným úsměvem dodala:</span></p>
          <p class="chunk" data-nb-ref-number="402" data-nb-words="33" data-nb-chars="178"><span class="idea" data-nb-ref-number="402" id="idea402" data-nb-words="33" data-nb-chars="178">„Ale jsem ráda kvůli Augustě, že&nbsp;ty&nbsp;jsi o&nbsp;tolik lepší, než jsem si&nbsp;myslela.“ Pak s&nbsp;povzdechem: „O&nbsp;tolik, že&nbsp;to&nbsp;trochu mírní mou bolest, že&nbsp;Guido není takový, jak jsem očekávala.“</span></p>
          <p class="chunk" data-nb-ref-number="403" data-nb-words="32" data-nb-chars="158"><span class="idea" data-nb-ref-number="403" id="idea403" data-nb-words="32" data-nb-chars="158">Já&nbsp;byl pořád na&nbsp;vahách a&nbsp;mlčel jsem. Připadalo mi, jako by&nbsp;mi&nbsp;řekla, že&nbsp;já&nbsp;jsem se&nbsp;stal tím, kým se&nbsp;podle jejího očekávání měl stát Guido. Byla to&nbsp;tedy láska?</span></p>
          <p class="chunk" data-nb-ref-number="404" data-nb-words="4" data-nb-chars="18"><span class="idea" data-nb-ref-number="404" id="idea404" data-nb-words="4" data-nb-chars="18">A&nbsp;pak ještě řekla:</span></p>
          <p class="chunk" data-nb-ref-number="405" data-nb-words="75" data-nb-chars="402"><span class="idea" data-nb-ref-number="405" id="idea405" data-nb-words="75" data-nb-chars="402">„Jsi nejlepší muž v&nbsp;naší rodině, v&nbsp;tebe věříme, v&nbsp;tebe skládáme naději.“ Znovu mě&nbsp;vzala za&nbsp;ruku a&nbsp;já jsem ji&nbsp;stiskl až&nbsp;příliš. Ale ona ji&nbsp;stáhla zpátky tak rychle, že&nbsp;už&nbsp;nebylo žádných pochyb. A&nbsp;já v&nbsp;tom tmavém pokojíku znovu pochopil, jak se&nbsp;mám chovat. Snad aby své gesto zmírnila, řekla mi&nbsp;znovu laskavě: „A&nbsp;proto ti&nbsp;říkám, že&nbsp;mě&nbsp;velice bolí, že&nbsp;jsem ti&nbsp;způsobila utrpení. Skutečně jsi tolik trpěl?“</span></p>
          <p class="chunk" data-nb-ref-number="406" data-nb-words="15" data-nb-chars="89"><span class="idea" data-nb-ref-number="406" id="idea406" data-nb-words="15" data-nb-chars="89">Okamžitě jsem upřel zrak do&nbsp;temnot své minulosti, abych tu&nbsp;bolest našel, a&nbsp;zašeptal jsem:</span></p>
          <p class="chunk" data-nb-ref-number="407" data-nb-words="1" data-nb-chars="6"><span class="idea" data-nb-ref-number="407" id="idea407" data-nb-words="1" data-nb-chars="6">„Ano!“</span></p>
          <p class="chunk" data-nb-ref-number="408" data-nb-words="85" data-nb-chars="455"><span class="idea" data-nb-ref-number="408" id="idea408" data-nb-words="85" data-nb-chars="455">Pomalounku jsem se&nbsp;rozpomínal na&nbsp;Guidovy housle a&nbsp;pak na&nbsp;to, jak by&nbsp;mě&nbsp;byli z&nbsp;toho salonu vyhnali, kdybych se&nbsp;nebyl chytil Augusty, a&nbsp;potom ještě na&nbsp;ten salon u&nbsp;Malfentiů, kde se&nbsp;u&nbsp;stolku ve&nbsp;stylu Ludvíka&nbsp;XIV. milovalo, zatímco a&nbsp;od druhého stolku se&nbsp;přihlíželo. Znenadání jsem si&nbsp;vzpomněl taky na&nbsp;Carlu, protože Ada byla spojena i&nbsp;s&nbsp;ní. Uslyšel jsem živě Carlin hlas, jak říká, že&nbsp;patřím své ženě, to&nbsp;jest Adě. Nahrnuly se&nbsp;mi&nbsp;do&nbsp;očí slzy a&nbsp;opakoval jsem:</span></p>
          <p class="chunk" data-nb-ref-number="409" data-nb-words="3" data-nb-chars="22"><span class="idea" data-nb-ref-number="409" id="idea409" data-nb-words="3" data-nb-chars="22">„Velice! Ano! Velice!“</span></p>
          <p class="chunk" data-nb-ref-number="410" data-nb-words="10" data-nb-chars="50"><span class="idea" data-nb-ref-number="410" id="idea410" data-nb-words="10" data-nb-chars="50">Ada přímo vzlykala: „Je mi&nbsp;to&nbsp;tak líto, tak líto!“</span></p>
          <p class="chunk" data-nb-ref-number="411" data-nb-words="5" data-nb-chars="25"><span class="idea" data-nb-ref-number="411" id="idea411" data-nb-words="5" data-nb-chars="25">Pak se&nbsp;vzchopila a&nbsp;řekla:</span></p>
          <p class="chunk" data-nb-ref-number="412" data-nb-words="4" data-nb-chars="26"><span class="idea" data-nb-ref-number="412" id="idea412" data-nb-words="4" data-nb-chars="26">„Ale teď miluješ Augustu.“</span></p>
          <p class="chunk" data-nb-ref-number="413" data-nb-words="30" data-nb-chars="198"><span class="idea" data-nb-ref-number="413" id="idea413" data-nb-words="30" data-nb-chars="198">Na&nbsp;chvilku ji&nbsp;přerušilo vzlyknutí a&nbsp;já se&nbsp;zachvěl, poněvadž jsem nevěděl, jestli zmlkla, aby slyšela, jestli tu&nbsp;lásku potvrdím, nebo popřu. Naštěstí mi&nbsp;nedopřála čas, abych promluvil, a&nbsp;pokračovala:</span></p>
          <p class="chunk" data-nb-ref-number="414" data-nb-words="30" data-nb-chars="175"><span class="idea" data-nb-ref-number="414" id="idea414" data-nb-words="30" data-nb-chars="175">„Teď je&nbsp;a&nbsp;musí být mezi námi dvěma skutečná bratrská láska. Potřebuju tě. Od&nbsp;nynějška musím být tomu chlapci matkou, musím ho&nbsp;chránit. Chceš mi&nbsp;v&nbsp;tom nesnadném úkolu pomáhat?“</span></p>
          <p class="chunk" data-nb-ref-number="415" data-nb-words="126" data-nb-chars="709"><span class="idea" data-nb-ref-number="415" id="idea415" data-nb-words="126" data-nb-chars="709">Byla tak vzrušená, že&nbsp;se&nbsp;o&nbsp;mne skoro opírala, jako v&nbsp;tom snu. Ale já&nbsp;jsem při jejích slovech zpozorněl. Žádala mě&nbsp;o&nbsp;bratrskou lásku; závazek lásky, o&nbsp;němž jsem si&nbsp;myslel, že&nbsp;mě&nbsp;k&nbsp;ní poutá, změnil se&nbsp;tak v&nbsp;jiné její právo, nicméně hned jsem slíbil, že&nbsp;budu Guidovi pomáhat, že&nbsp;budu pomáhat jí, že&nbsp;budu dělat, co&nbsp;bude chtít. Kdybych byl býval klidnější, byl bych musel mluvit o&nbsp;tom, že&nbsp;na&nbsp;úkol, který mi&nbsp;určila, nestačím, ale byl bych všechno to&nbsp;nezapomenutelné pohnutí té&nbsp;chvíle zničil. Ostatně byl jsem tak dojatý, že&nbsp;jsem svou neschopnost nemohl cítit. V&nbsp;té chvíli jsem si&nbsp;myslel, že&nbsp;vůbec pro nikoho žádná neschopnost neexistuje. I&nbsp;tu Guidovu mohlo odfouknout několik slov, která by&nbsp;mu&nbsp;dodala nutné nadšení.</span></p>
          <p class="chunk" data-nb-ref-number="416" data-nb-words="77" data-nb-chars="411"><span class="idea" data-nb-ref-number="416" id="idea416" data-nb-words="77" data-nb-chars="411">Ada mě&nbsp;vyprovodila až&nbsp;na&nbsp;odpočívadlo a&nbsp;zůstala tam, opřena o&nbsp;zábradlí, a&nbsp;hleděla za&nbsp;mnou, jak scházím dolů. Takhle to&nbsp;vždycky dělávala Carla. Bylo však zvláštní, že&nbsp;to&nbsp;dělá Ada, která miluje Guida, a&nbsp;já jsem jí&nbsp;za&nbsp;to&nbsp;byl tak vděčný, že&nbsp;než jsem přešel do&nbsp;nižšího poschodí, ještě jednou jsem zvedl hlavu, abych ji&nbsp;viděl a&nbsp;pozdravil ji. Dělává se&nbsp;to&nbsp;tak z&nbsp;lásky, ale jak je&nbsp;vidět, taky když jde o&nbsp;lásku bratrskou.</span></p>
          <p class="chunk" data-nb-ref-number="417" data-nb-words="159" data-nb-chars="896"><span class="idea" data-nb-ref-number="417" id="idea417" data-nb-words="159" data-nb-chars="896">A&nbsp;tak jsem odešel veselý. Doprovodila mě&nbsp;až&nbsp;na&nbsp;to&nbsp;odpočívadlo, ale dál ne. Nebylo pochyb. Bylo to&nbsp;tak: miloval jsem ji&nbsp;a&nbsp;teď miluju Augustu, ale moje stará láska jí&nbsp;dává právo na&nbsp;mou oddanost. Ona pak i&nbsp;nadále miluje toho chlapce, mně však vyhrazuje velkou bratrskou lásku, a&nbsp;to nikoli jen proto, že&nbsp;jsem se&nbsp;oženil s&nbsp;její sestrou, nýbrž aby mě&nbsp;odškodnila za&nbsp;bolest, kterou mi&nbsp;způsobila a&nbsp;která mezi námi vytvořila tajné pouto. Bylo to&nbsp;všechno velice slastné, dodávalo to&nbsp;životu jakousi vzácnou příchuť. Nemohla by&nbsp;mi&nbsp;ta&nbsp;slast přinést pravé zdraví? Toho dne jsem skutečně kráčel bez obtíží a&nbsp;bez bolesti, cítil jsem se&nbsp;velkodušný a&nbsp;silný a&nbsp;v&nbsp;srdci jsem měl dosud neznámý pocit jistoty. Zapomněl jsem, že&nbsp;jsem zradil svou ženu, a&nbsp;to zvlášť hanebně, nebo spíš jsem si&nbsp;předsevzal, že&nbsp;už&nbsp;to&nbsp;víckrát neudělám, což je&nbsp;totéž, a&nbsp;cítil jsem se&nbsp;opravdu takovým, jakým mě&nbsp;viděla Ada&nbsp;– nejlepším mužem rodiny.</span></p>
          <p class="chunk" data-nb-ref-number="418" data-nb-words="110" data-nb-chars="633"><span class="idea" data-nb-ref-number="418" id="idea418" data-nb-words="110" data-nb-chars="633">Když síla mého heroismu ochabla, byl bych jej chtěl oživit, jenomže Ada zatím odjela do&nbsp;Bologne, a&nbsp;všechno moje úsilí vydobýt z&nbsp;toho, co&nbsp;mi&nbsp;tenkrát řekla, nové povzbuzení, zůstávalo marné. Ano! Udělám pro Guida alespoň to&nbsp;málo, co&nbsp;je&nbsp;v&nbsp;mých silách! Ale to&nbsp;rozhodnutí mi&nbsp;nedodávalo ani víc vzduchu do&nbsp;plic, ani víc krve do&nbsp;žil. K&nbsp;Adě jsem v&nbsp;srdci cítil novou velkou něhu, která se&nbsp;pokaždé obnovovala, kdykoli Ada na&nbsp;mne v&nbsp;dopise Augustě vzpomněla nějakým vřelým slovem. Srdečně jsem jí&nbsp;za&nbsp;její náklonnost děkoval a&nbsp;provázel jsem její léčení přáním všeho nejlepšího. Kéž by&nbsp;se&nbsp;jí&nbsp;podařilo získat zpět úplné zdraví a&nbsp;všechnu svou krásu.</span></p>
          <p class="chunk" data-nb-ref-number="419" data-nb-words="15" data-nb-chars="97"><span class="idea" data-nb-ref-number="419" id="idea419" data-nb-words="15" data-nb-chars="97">Příštího dne Guido přišel do&nbsp;kanceláře a&nbsp;začal hned zkoumat zápis, jejž chtěl provést. Navrhoval:</span></p>
          <p class="chunk" data-nb-ref-number="420" data-nb-words="10" data-nb-chars="59"><span class="idea" data-nb-ref-number="420" id="idea420" data-nb-words="10" data-nb-chars="59">„Snižme teď konto zisků a&nbsp;ztrát Adiným kontem na&nbsp;polovinu.“</span></p>
          <p class="chunk" data-nb-ref-number="421" data-nb-words="63" data-nb-chars="349"><span class="idea" data-nb-ref-number="421" id="idea421" data-nb-words="63" data-nb-chars="349">To&nbsp;bylo právě to, co&nbsp;chtěl a&nbsp;co nebylo k&nbsp;ničemu dobré. Kdybych byl lhostejným vykonavatelem jeho vůle jako ještě před několika dny, byl bych ten zápis zcela jednoduše provedl a&nbsp;už bych na&nbsp;to&nbsp;nemyslel. Cítil jsem povinnost všechno mu&nbsp;říct, zdálo se&nbsp;mi, že&nbsp;řeknu-li mu, že&nbsp;to&nbsp;není tak lehké škrtnout ztrátu, která nás postihla, povzbudí ho&nbsp;to&nbsp;k&nbsp;práci.</span></p>
          <p class="chunk" data-nb-ref-number="422" data-nb-words="76" data-nb-chars="446"><span class="idea" data-nb-ref-number="422" id="idea422" data-nb-words="76" data-nb-chars="446">Vysvětlil jsem mu, že&nbsp;pokud vím, poskytla Ada ty&nbsp;peníze, aby byly uloženy na&nbsp;jeho kontě jako úvěr, což by&nbsp;se&nbsp;nestalo, kdybychom jimi vyrovnávali polovinu bilanční ztráty. A&nbsp;kromě toho ta&nbsp;část ztráty, kterou chce převést na&nbsp;vlastní konto, tam stejně patří, protože tam vlastně patří celá ztráta, jenže tím se&nbsp;ještě neruší, nýbrž se&nbsp;jen znovu konstatuje. Napřemýšlel jsem se&nbsp;o&nbsp;tom tolik, že&nbsp;jsem mu&nbsp;to&nbsp;všechno hravě vysvětlil, a&nbsp;potom jsem uzavřel:</span></p>
          <p class="chunk" data-nb-ref-number="423" data-nb-words="31" data-nb-chars="180"><span class="idea" data-nb-ref-number="423" id="idea423" data-nb-words="31" data-nb-chars="180">„Připustíme-li, že&nbsp;by&nbsp;ses, nedej bůh, dostal do&nbsp;situace, o&nbsp;které se&nbsp;zmínil Olivi, byla by&nbsp;ta&nbsp;ztráta z&nbsp;našich knih zřejmá každému zkušenému praktikovi, sotva by&nbsp;se&nbsp;do&nbsp;nich podíval.“</span></p>
          <p class="chunk" data-nb-ref-number="424" data-nb-words="32" data-nb-chars="198"><span class="idea" data-nb-ref-number="424" id="idea424" data-nb-words="32" data-nb-chars="198">Díval se&nbsp;na&nbsp;mne zaraženě. Věděl o&nbsp;účetnictví dost, aby mi&nbsp;rozuměl, a&nbsp;přesto mě&nbsp;nechápal, protože mu&nbsp;přání bránilo podřídit se&nbsp;evidentní skutečnosti. Abych mu&nbsp;ukázal všechno docela jasně, dodal jsem:</span></p>
          <p class="chunk" data-nb-ref-number="425" data-nb-words="13" data-nb-chars="65"><span class="idea" data-nb-ref-number="425" id="idea425" data-nb-words="13" data-nb-chars="65">„Tak už&nbsp;vidíš, že&nbsp;to&nbsp;nemělo žádný smysl, chtít od&nbsp;Ady ty&nbsp;peníze?“</span></p>
          <p class="chunk" data-nb-ref-number="426" data-nb-words="33" data-nb-chars="202"><span class="idea" data-nb-ref-number="426" id="idea426" data-nb-words="33" data-nb-chars="202">Když konečně pochopil, velice zbledl a&nbsp;začal si&nbsp;neklidně kousat nehty. Zůstal zasněně stát, ale pak se&nbsp;vzchopil a&nbsp;tím svým komickým velitelským způsobem rozhodl, že&nbsp;se&nbsp;ten zápis přesto provede, a&nbsp;dodal:</span></p>
          <p class="chunk" data-nb-ref-number="427" data-nb-words="16" data-nb-chars="100"><span class="idea" data-nb-ref-number="427" id="idea427" data-nb-words="16" data-nb-chars="100">„Abych tě&nbsp;zprostil veškeré odpovědnosti, jsem ochoten zapsat to&nbsp;do&nbsp;knih sám, a&nbsp;dokonce to&nbsp;podepsat!“</span></p>
          <p class="chunk" data-nb-ref-number="428" data-nb-words="38" data-nb-chars="214"><span class="idea" data-nb-ref-number="428" id="idea428" data-nb-words="38" data-nb-chars="214">Pochopil jsem. Chtěl pokračovat ve&nbsp;snění tam, kde není pro sny místo&nbsp;– v&nbsp;podvojném účetnictví! Vzpomněl jsem si&nbsp;na&nbsp;svůj slib na&nbsp;svahu Belvederu, pak na&nbsp;Adu v&nbsp;temném budoáru u&nbsp;nich doma, a&nbsp;velkodušně jsem prohlásil:</span></p>
          <p class="chunk" data-nb-ref-number="429" data-nb-words="22" data-nb-chars="127"><span class="idea" data-nb-ref-number="429" id="idea429" data-nb-words="22" data-nb-chars="127">„Udělám hned zápis, jak si&nbsp;přeješ: nepotřebuju se&nbsp;krýt tvým podpisem. Jsem tu, abych ti&nbsp;pomáhal, a&nbsp;ne abych ti&nbsp;kladl překážky.“</span></p>
          <p class="chunk" data-nb-ref-number="430" data-nb-words="4" data-nb-chars="21"><span class="idea" data-nb-ref-number="430" id="idea430" data-nb-words="4" data-nb-chars="21">Stiskl mi&nbsp;vřele ruku.</span></p>
          <p class="chunk" data-nb-ref-number="431" data-nb-words="18" data-nb-chars="94"><span class="idea" data-nb-ref-number="431" id="idea431" data-nb-words="18" data-nb-chars="94">„Život je&nbsp;těžký,“ řekl, „a je&nbsp;pro mne velkou posilou, že&nbsp;mám vedle sebe přítele, jako jsi ty.“</span></p>
          <p class="chunk" data-nb-ref-number="432" data-nb-words="21" data-nb-chars="116"><span class="idea" data-nb-ref-number="432" id="idea432" data-nb-words="21" data-nb-chars="116">Pohlédli jsme si&nbsp;pohnutě do&nbsp;očí. Jeho oči svítily. Abych se&nbsp;vyhnul dojetí, které zasáhlo i&nbsp;mne, řekl jsem s&nbsp;úsměvem:</span></p>
          <p class="chunk" data-nb-ref-number="433" data-nb-words="6" data-nb-chars="44"><span class="idea" data-nb-ref-number="433" id="idea433" data-nb-words="6" data-nb-chars="44">„Život není těžký, nýbrž velice originální.“</span></p>
          <p class="chunk" data-nb-ref-number="434" data-nb-words="6" data-nb-chars="28"><span class="idea" data-nb-ref-number="434" id="idea434" data-nb-words="6" data-nb-chars="28">A&nbsp;on se&nbsp;srdečně zasmál taky.</span></p>
          <p class="chunk" data-nb-ref-number="435" data-nb-words="69" data-nb-chars="402"><span class="idea" data-nb-ref-number="435" id="idea435" data-nb-words="69" data-nb-chars="402">Pak zůstal u&nbsp;mne, aby viděl, jak vyrovnávám konta zisků a&nbsp;ztrát. Bylo to&nbsp;hotové za&nbsp;pár minut. Konto zmizelo, ale vzalo s&nbsp;sebou i&nbsp;konto Adino, jejíž půjčku jsme zapsali do&nbsp;knížečky pro případ, že&nbsp;by&nbsp;se&nbsp;všechny ostatní doklady následkem nějaké pohromy ztratily, a&nbsp;aby bylo zachyceno, že&nbsp;musíme platit úroky. Druhá polovina konta zisku a&nbsp;ztráty zvýšila už&nbsp;tak povážlivou částku „má dáti“ na&nbsp;kontě Guidově.</span></p>
          <p class="chunk" data-nb-ref-number="436" data-nb-words="64" data-nb-chars="396"><span class="idea" data-nb-ref-number="436" id="idea436" data-nb-words="64" data-nb-chars="396">Účetní jsou svou povahou tvorové s&nbsp;velkým sklonem k&nbsp;ironii. Při provádění oněch zápisů jsem si&nbsp;myslel: „Jedno konto&nbsp;– pojmenované zisky a&nbsp;ztráty&nbsp;– bylo zavražděno, druhé&nbsp;– Adino&nbsp;– zemřelo přirozenou smrtí, protože se&nbsp;nepodařilo udržet je&nbsp;při životě, a&nbsp;přitom jsme nedokázali sprovodit ze&nbsp;světa Guidovo konto, ačkoli jde o&nbsp;konto dubiózního dlužníka, které je&nbsp;pro náš podnik učiněný otevřený hrob.“</span></p>
          <p class="chunk" data-nb-ref-number="437" data-nb-words="205" data-nb-chars="1221"><span class="idea" data-nb-ref-number="437" id="idea437" data-nb-words="205" data-nb-chars="1221">O&nbsp;účetnictví se&nbsp;pak v&nbsp;té kanceláři mluvilo dlouho. Guido nepřestával lopotně hledat nějaký jiný způsob, který by&nbsp;jej dokázal lépe chránit před případnými nástrahami zákona (jak on&nbsp;tomu říkal). Myslím, že&nbsp;se&nbsp;taky radil s&nbsp;nějakým účetním, protože jednoho dne přišel do&nbsp;kanceláře a&nbsp;navrhl mi, abychom zničili staré účetní knihy a&nbsp;sepsali nové, do&nbsp;nichž bychom zanesli fingovaný prodej na&nbsp;nějaké jméno, které by&nbsp;pak figurovalo jako plátce Adina vkladu. Přiběhl do&nbsp;kanceláře s&nbsp;takovou nadějí, že&nbsp;bylo bolestné muset ho&nbsp;zklamat. Navrhoval falšování, a&nbsp;právě to&nbsp;mě&nbsp;odpuzovalo. Až&nbsp;dosud jsme jenom přesouvali fakta a&nbsp;ohrožovali zájmy toho, kdo k&nbsp;tomu dal mlčky souhlas. Jenomže teď si&nbsp;Guido chtěl vymyslet přesun zboží. I&nbsp;mně bylo jasné, že&nbsp;tak a&nbsp;jedině tak se&nbsp;dají zahladit všechny stopy utrpěné ztráty, ale za&nbsp;jakou cenu! Bylo třeba vymyslet si&nbsp;taky jméno kupce nebo získat souhlas toho, kdo měl jako kupec figurovat. Neměl jsem nic proti tomu, aby se&nbsp;ty&nbsp;knihy zničily, i&nbsp;když jsem je&nbsp;vedl s&nbsp;takovou péčí, ale sepisovat nové by&nbsp;byla otrava. Měl jsem proti tomu námitky, a&nbsp;ty nakonec Guida přesvědčily. Faktura se&nbsp;tak snadno nefinguje. Bylo by&nbsp;třeba umět zfalšovat i&nbsp;doklady potvrzující, že&nbsp;to&nbsp;zboží existovalo a&nbsp;někomu patřilo.</span></p>
          <p class="chunk" data-nb-ref-number="438" data-nb-words="42" data-nb-chars="246"><span class="idea" data-nb-ref-number="438" id="idea438" data-nb-words="42" data-nb-chars="246">Guido se&nbsp;svého záměru vzdal, ale druhý den přiběhl do&nbsp;kanceláře s&nbsp;jiným plánem, ve&nbsp;kterém se&nbsp;rovněž počítalo se&nbsp;zničením starých knih. Byl jsem rozmrzen při pomyšlení, že&nbsp;kvůli takovým řečem bude zase všecka ostatní práce stát, a&nbsp;ohradil jsem se:</span></p>
          <p class="chunk" data-nb-ref-number="439" data-nb-words="42" data-nb-chars="262"><span class="idea" data-nb-ref-number="439" id="idea439" data-nb-words="42" data-nb-chars="262">„Když vidím, co&nbsp;se&nbsp;napřemýšlíš, řekl bych, že&nbsp;se&nbsp;vlastně připravuješ na&nbsp;bankrot! Jaký význam by&nbsp;jinak mohlo mít snížení tvého kapitálu o&nbsp;takovou maličkost? Zatím nikdo nemá právo nahlédnout do&nbsp;tvých knih. Je&nbsp;třeba pracovat, pracovat, a&nbsp;ne se&nbsp;zabývat hloupostmi.“</span></p>
          <p class="chunk" data-nb-ref-number="440" data-nb-words="24" data-nb-chars="127"><span class="idea" data-nb-ref-number="440" id="idea440" data-nb-words="24" data-nb-chars="127">Přiznal se&nbsp;mi, že&nbsp;je&nbsp;tou myšlenkou posedlý. A&nbsp;jak jinak taky? Při troše smůly se&nbsp;mohl ocitnout před soudem a&nbsp;skončit ve&nbsp;vězení!</span></p>
          <p class="chunk" data-nb-ref-number="441" data-nb-words="41" data-nb-chars="254"><span class="idea" data-nb-ref-number="441" id="idea441" data-nb-words="41" data-nb-chars="254">Z&nbsp;dob svých právnických studií jsem věděl, že&nbsp;Olivi vyložil naprosto přesně, jaké jsou povinnosti obchodníka, který dospěl k&nbsp;podobné bilanci, ale abych Guida i&nbsp;sebe zbavil té&nbsp;posedlosti, navrhl jsem mu, aby se&nbsp;poradil s&nbsp;některým ze&nbsp;svých přátel advokátů.</span></p>
          <p class="chunk" data-nb-ref-number="442" data-nb-words="47" data-nb-chars="270"><span class="idea" data-nb-ref-number="442" id="idea442" data-nb-words="47" data-nb-chars="270">Odpověděl mi, že&nbsp;už&nbsp;to&nbsp;udělal, nebo spíš že&nbsp;nebyl u&nbsp;advokáta výslovně za&nbsp;tím účelem, protože se&nbsp;nechtěl svěřovat se&nbsp;svým tajemstvím ani právníkovi, ale že&nbsp;přiměl na&nbsp;lovu jednoho kamaráda, aby se&nbsp;o&nbsp;tom rozpovídal. Proto taky ví, že&nbsp;se&nbsp;Olivi nemýlí ani nepřehání… bohužel!</span></p>
          <p class="chunk" data-nb-ref-number="443" data-nb-words="52" data-nb-chars="307"><span class="idea" data-nb-ref-number="443" id="idea443" data-nb-words="52" data-nb-chars="307">Když viděl, že&nbsp;to&nbsp;je&nbsp;zbytečné, přestal si&nbsp;vymýšlet, jak své účetnictví zfalšovat, ale přesto se&nbsp;neuklidnil. Kdykoli přišel do&nbsp;kanceláře a&nbsp;podíval se&nbsp;na&nbsp;své knihy, vždycky se&nbsp;zachmuřil. Jednoho dne se&nbsp;mi&nbsp;přiznal, že&nbsp;kdykoli vstoupí do&nbsp;naší místnosti, připadá si&nbsp;v&nbsp;předsíni trestnice a&nbsp;chce se&nbsp;mu&nbsp;utíkat pryč.</span></p>
          <p class="chunk" data-nb-ref-number="444" data-nb-words="4" data-nb-chars="20"><span class="idea" data-nb-ref-number="444" id="idea444" data-nb-words="4" data-nb-chars="20">Jednou se&nbsp;mě&nbsp;zeptal:</span></p>
          <p class="chunk" data-nb-ref-number="445" data-nb-words="6" data-nb-chars="36"><span class="idea" data-nb-ref-number="445" id="idea445" data-nb-words="6" data-nb-chars="36">„Augusta ví&nbsp;o&nbsp;naší bilanci všechno?“</span></p>
          <p class="chunk" data-nb-ref-number="446" data-nb-words="47" data-nb-chars="259"><span class="idea" data-nb-ref-number="446" id="idea446" data-nb-words="47" data-nb-chars="259">Začervenal jsem se, protože se&nbsp;mi&nbsp;zdálo, jako bych v&nbsp;té otázce cítil výčitku. Věděla-li však o&nbsp;bilanci Ada, mohla o&nbsp;ní zřejmě vědět i&nbsp;Augusta. Nenapadlo mě&nbsp;to&nbsp;tak rychle, naopak se&nbsp;mi&nbsp;zdálo, že&nbsp;si&nbsp;tu&nbsp;jeho výčitku na&nbsp;svou adresu zasluhuju. Proto jsem zamumlal:</span></p>
          <p class="chunk" data-nb-ref-number="447" data-nb-words="14" data-nb-chars="60"><span class="idea" data-nb-ref-number="447" id="idea447" data-nb-words="14" data-nb-chars="60">„Ví to&nbsp;asi od&nbsp;Ady nebo možná od&nbsp;Alberty, a&nbsp;té to&nbsp;řekla Ada.“</span></p>
          <p class="chunk" data-nb-ref-number="448" data-nb-words="75" data-nb-chars="463"><span class="idea" data-nb-ref-number="448" id="idea448" data-nb-words="75" data-nb-chars="463">Připomínal jsem všechny ty&nbsp;praménky, které mohly vést k&nbsp;Augustě, ne&nbsp;snad abych popřel, že&nbsp;měla všechno z&nbsp;první ruky, to&nbsp;znamená ode mne, ale abych vysvětlil, že&nbsp;by&nbsp;bylo zbytečné, kdybych mlčel. Škoda! Kdybych byl rázem přiznal, že&nbsp;před Augustou nemám žádné tajnosti, byl bych se&nbsp;cítil daleko loajálnější a&nbsp;čestnější. Taková maličkost, jako je&nbsp;popírání činu, ke&nbsp;kterému by&nbsp;bylo lépe se&nbsp;přiznat a&nbsp;prohlásit jej za&nbsp;nevinný, dokáže pokazit i&nbsp;nejupřímnější přátelství.</span></p>
          <p class="chunk" data-nb-ref-number="449" data-nb-words="66" data-nb-chars="367"><span class="idea" data-nb-ref-number="449" id="idea449" data-nb-words="66" data-nb-chars="367">Přestože to&nbsp;nemělo žádný význam ani pro Guida, ani pro mou historii, zaznamenám zde i&nbsp;fakt, že&nbsp;mě&nbsp;několik dní poté ten užvaněný prostředkovatel, s&nbsp;kterým jsme měli co&nbsp;dělat kvůli té&nbsp;modré skalici, zastavil na&nbsp;ulici a&nbsp;přeměřil si&nbsp;mě&nbsp;od&nbsp;hlavy až&nbsp;k&nbsp;patě, jak ho&nbsp;k&nbsp;tomu nutila jeho malá postava, kterou dokázal ještě zmenšit tím, že&nbsp;poklesával v&nbsp;kolenou, a&nbsp;řekl posměšně:</span></p>
          <p class="chunk" data-nb-ref-number="450" data-nb-words="15" data-nb-chars="83"><span class="idea" data-nb-ref-number="450" id="idea450" data-nb-words="15" data-nb-chars="83">„Povídá se, že&nbsp;jste udělali i&nbsp;další takové obchody, jako byl ten s&nbsp;modrou skalicí!“</span></p>
          <p class="chunk" data-nb-ref-number="451" data-nb-words="11" data-nb-chars="57"><span class="idea" data-nb-ref-number="451" id="idea451" data-nb-words="11" data-nb-chars="57">Pak, když viděl, jak jsem zbledl, stiskl mi&nbsp;ruku a&nbsp;dodal:</span></p>
          <p class="chunk" data-nb-ref-number="452" data-nb-words="15" data-nb-chars="84"><span class="idea" data-nb-ref-number="452" id="idea452" data-nb-words="15" data-nb-chars="84">„Pokud jde o&nbsp;mne, já&nbsp;vám přeju ty&nbsp;nejlepší obchody. Doufám, že&nbsp;o&nbsp;tom nepochybujete.“</span></p>
          <p class="chunk" data-nb-ref-number="453" data-nb-words="37" data-nb-chars="226"><span class="idea" data-nb-ref-number="453" id="idea453" data-nb-words="37" data-nb-chars="226">A&nbsp;odešel. Předpokládám, že&nbsp;mu&nbsp;o&nbsp;našich záležitostech pověděla jeho dcerka, jež chodila v&nbsp;lyceu do&nbsp;téže třídy jako malá Anna. Guidovi jsem o&nbsp;té malé indiskreci neřekl. Mým hlavním úkolem bylo chránit ho&nbsp;před zbytečnými obavami.</span></p>
          <p class="chunk" data-nb-ref-number="454" data-nb-words="57" data-nb-chars="325"><span class="idea" data-nb-ref-number="454" id="idea454" data-nb-words="57" data-nb-chars="325">Překvapovalo mě, že&nbsp;Guido vůbec nic nezařídil, pokud šlo o&nbsp;Car­men, protože jsem věděl, že&nbsp;ženě výslovně slíbil, že&nbsp;ji&nbsp;propustí. Domníval jsem se, že&nbsp;se&nbsp;Ada vrátí domů po&nbsp;několika měsících jako poprvé. Místo toho se&nbsp;však Ada, aniž projela Terstem, odebrala do&nbsp;malé vily na&nbsp;Lago Maggiore, a&nbsp;brzy nato jí&nbsp;tam Guido dovezl děti.</span></p>
          <p class="chunk" data-nb-ref-number="455" data-nb-words="158" data-nb-chars="894"><span class="idea" data-nb-ref-number="455" id="idea455" data-nb-words="158" data-nb-chars="894">Po&nbsp;návratu z&nbsp;té cesty se&nbsp;mě&nbsp;zeptal&nbsp;– nevím, jestli proto, že&nbsp;si&nbsp;sám vzpomněl na&nbsp;svůj slib, anebo proto, že&nbsp;mu&nbsp;jej připomněla Ada&nbsp;– zda by&nbsp;nebylo možné zaměstnat Carmen v&nbsp;mé kanceláři, to&nbsp;jest v&nbsp;kanceláři Oliviho. Věděl jsem sice dobře, že&nbsp;jsou v&nbsp;mé kanceláři všechna místa obsazena, ale vzhledem k&nbsp;tomu, jak mě&nbsp;o&nbsp;to Guido snažně prosil, uvolil jsem se&nbsp;tam zajít a&nbsp;promluvit o&nbsp;tom se&nbsp;svým administrátorem. Šťastnou náhodou odtud právě v&nbsp;těch dnech jeden Oliviho zaměstnanec odcházel, ale měl nižší plat, než byl ten, jímž Carmen v&nbsp;posledních měsících štědře obmyslel Guido, který měl podle mne ve&nbsp;zvyku platit si&nbsp;ženy z&nbsp;konta všeobecných výloh. Olivi se&nbsp;mě&nbsp;přeptal na&nbsp;Carmeniny schopnosti, a&nbsp;vzhledem k&nbsp;tomu, že&nbsp;jsem mu&nbsp;řekl to&nbsp;nejlepší, nabídl se, že&nbsp;ji&nbsp;přijme za&nbsp;stejných podmínek, jaké měl odcházející zaměstnanec. Podal jsem o&nbsp;tom zprávu Guidovi, ten se&nbsp;zakabonil a&nbsp;rozpačitě drbal na&nbsp;hlavě.</span></p>
          <p class="chunk" data-nb-ref-number="456" data-nb-words="21" data-nb-chars="117"><span class="idea" data-nb-ref-number="456" id="idea456" data-nb-words="21" data-nb-chars="117">„Jak jí&nbsp;můžeme nabídnout nižší plat, než dostává? Nešlo by&nbsp;přece jen přimět Oliviho, aby jí&nbsp;dal tolik, kolik má&nbsp;teď?“</span></p>
          <p class="chunk" data-nb-ref-number="457" data-nb-words="60" data-nb-chars="351"><span class="idea" data-nb-ref-number="457" id="idea457" data-nb-words="60" data-nb-chars="351">Věděl jsem, že&nbsp;to&nbsp;není možné, a&nbsp;kromě toho se&nbsp;Olivi necítil se­zdán se&nbsp;svými zaměstnanci jako my. Kdyby se&nbsp;ukázalo, že&nbsp;Carmen zasluhuje o&nbsp;korunu méně, než dělal dohodnutý plat, bez milosti by&nbsp;jí&nbsp;tu&nbsp;korunu srazil. Nakonec to&nbsp;skončilo takto: Olivi nedostal a&nbsp;ani nikdy nežádal konečnou odpověď a&nbsp;Carmen koulela svýma krásnýma očima v&nbsp;naší kanceláři dál.</span></p>
          <p class="chunk" data-nb-ref-number="458" data-nb-words="113" data-nb-chars="643"><span class="idea" data-nb-ref-number="458" id="idea458" data-nb-words="113" data-nb-chars="643">Měli jsme s&nbsp;Adou mezi sebou tajemství a&nbsp;to tajemství zůstávalo důležité právě proto, že&nbsp;zůstávalo tajemstvím. Ada vytrvale Augustě psala, ale nikdy jí&nbsp;nepověděla, že&nbsp;jsme si&nbsp;spolu něco vysvětlili a&nbsp;že mi&nbsp;svěřila Guida do&nbsp;opatrování, a&nbsp;já jsem o&nbsp;tom také nemluvil. Jednoho dne mi&nbsp;Augusta ukázala jeden Adin dopis, který se&nbsp;mě&nbsp;týkal. Ada žádala především zprávy o&nbsp;mně a&nbsp;nakonec se&nbsp;dovolávala mé&nbsp;dobroty, abych jí&nbsp;něco řekl o&nbsp;chodu Guidových záležitostí. Vzrušilo mě&nbsp;to, když jsem slyšel, že&nbsp;se&nbsp;obrací na&nbsp;mne, a&nbsp;uklidnil jsem se, až&nbsp;když jsem viděl, že&nbsp;se&nbsp;na&nbsp;mne obrací kvůli zprávám o&nbsp;Guidovi jako obvykle. Opět jsem se&nbsp;nemusel ničeho odvažovat.</span></p>
          <p class="chunk" data-nb-ref-number="459" data-nb-words="43" data-nb-chars="252"><span class="idea" data-nb-ref-number="459" id="idea459" data-nb-words="43" data-nb-chars="252">Napsal jsem Adě s&nbsp;Augustiným souhlasem, ale Guidovi jsem o&nbsp;tom neřekl. Sedl jsem ke&nbsp;stolu s&nbsp;úmyslem napsat opravdu obchodní dopis a&nbsp;sdělil jsem jí, že&nbsp;jsem velice spokojen se&nbsp;způsobem, jak teď Guido obchodní záležitosti řídí, to&nbsp;znamená pilně a&nbsp;chytře.</span></p>
          <p class="chunk" data-nb-ref-number="460" data-nb-words="60" data-nb-chars="342"><span class="idea" data-nb-ref-number="460" id="idea460" data-nb-words="60" data-nb-chars="342">Byla to&nbsp;pravda, nebo přinejmenším jsem s&nbsp;ním byl ten den spokojen, protože se&nbsp;mu&nbsp;podařilo vydělat peníze prodejem zboží, které v&nbsp;městě skladoval už&nbsp;několik měsíců. Byla to&nbsp;čistá pravda, zdál se&nbsp;pilnější, ale stejně chodil dál každý týden na&nbsp;hon nebo na&nbsp;ryby. Úmyslně jsem ve&nbsp;své chvále přeháněl, zdálo se&nbsp;mi, že&nbsp;tak přispěju k&nbsp;Adinu vyléčení.</span></p>
          <p class="chunk" data-nb-ref-number="461" data-nb-words="78" data-nb-chars="415"><span class="idea" data-nb-ref-number="461" id="idea461" data-nb-words="78" data-nb-chars="415">Pročetl jsem ten dopis znovu a&nbsp;neuspokojil mě. Něco v&nbsp;něm chybělo. Ada se&nbsp;na&nbsp;mne obrátila a&nbsp;bylo jisto, že&nbsp;si&nbsp;přeje vědět taky něco o&nbsp;mně. Bylo proto nezdvořilé, kdybych to&nbsp;neudělal. A&nbsp;pomalu pomaloučku&nbsp;– vzpomínám si&nbsp;na&nbsp;to, jako kdyby se&nbsp;mi&nbsp;to&nbsp;přihodilo teď&nbsp;– jsem se&nbsp;u&nbsp;toho stolu začal cítit v&nbsp;rozpacích, jako kdybych opět stál Adě tváří v&nbsp;tvář v&nbsp;tom potemnělém budoáru. Měl jsem tu&nbsp;podanou ručku hodně stisknout?</span></p>
          <p class="chunk" data-nb-ref-number="462" data-nb-words="69" data-nb-chars="397"><span class="idea" data-nb-ref-number="462" id="idea462" data-nb-words="69" data-nb-chars="397">Dopsal jsem, ale pak jsem musel dopis přepsat, protože mi&nbsp;uklouz­la přímo kompromitující slova, že&nbsp;ji&nbsp;toužím zas vidět a&nbsp;doufám, že&nbsp;bude zase tak zdravá a&nbsp;tak krásná jako dřív. A&nbsp;to by&nbsp;znamenalo, že&nbsp;jsem ženu, která mi&nbsp;podala pouze ruku, vzal kolem pasu. Mou povinností bylo pouze stisknout tu&nbsp;ručku, jemně a&nbsp;dlouze ji&nbsp;stisknout na&nbsp;znamení, že&nbsp;chápu všechno, všechno, co&nbsp;nesmí být nikdy vysloveno.</span></p>
          <p class="chunk" data-nb-ref-number="463" data-nb-words="99" data-nb-chars="581"><span class="idea" data-nb-ref-number="463" id="idea463" data-nb-words="99" data-nb-chars="581">Nebudu opakovat všechny fráze, které jsem probíral, abych našel něco, co&nbsp;by&nbsp;mohlo to&nbsp;dlouhé, něžné a&nbsp;výmluvné stisknutí ruky nahradit, uvedu jen ty, které jsem potom napsal. Mluvil jsem dlouze o&nbsp;stáří, které mě&nbsp;tíží. Nemůžu být kvůli stárnutí ani chvilku klidný. Každým oběhnutím mé&nbsp;krve se&nbsp;mi&nbsp;v&nbsp;kostech a&nbsp;žilách hromadí něco, co&nbsp;znamená stárnutí. Každé ráno se&nbsp;mi&nbsp;při probuzení jeví svět šedivější a&nbsp;já to&nbsp;ani nepozoruju, protože všechno zůstává sladěno: v&nbsp;novém dni nebyl ani jediný barevný tón ze&nbsp;dne předešlého; jinak bych si&nbsp;toho byl všiml a&nbsp;lítost by&nbsp;mě&nbsp;naplnila zoufalstvím.</span></p>
          <p class="chunk" data-nb-ref-number="464" data-nb-words="99" data-nb-chars="569"><span class="idea" data-nb-ref-number="464" id="idea464" data-nb-words="99" data-nb-chars="569">Velice dobře si&nbsp;pamatuju, že&nbsp;jsem ten dopis odeslal s&nbsp;naprostým uspokojením. Vůbec jsem se&nbsp;těmi slovy nekompromitoval, ale přitom jsem si&nbsp;byl takřka jist, že&nbsp;pokud Ada smýšlí jako já, pak tomu milostnému stisku ruky porozumí. Nebylo třeba mnoho důvtipu, aby uhodla, že&nbsp;ten dlouhý rozklad o&nbsp;stáří neznamená nic jiného než můj strach, že&nbsp;se&nbsp;časem už&nbsp;nebudu moct těšit z&nbsp;lásky. Jako bych na&nbsp;lásku křičel: „Přijď, přijď!“ Nejsem si&nbsp;však docela jist, zda jsem tu&nbsp;lásku chtěl, ale pokud tu&nbsp;je&nbsp;nějaká pochybnost, vyplývá pouze z&nbsp;faktu, že&nbsp;vím, že&nbsp;jsem to&nbsp;přibližně tak napsal.</span></p>
          <p class="chunk" data-nb-ref-number="465" data-nb-words="108" data-nb-chars="616"><span class="idea" data-nb-ref-number="465" id="idea465" data-nb-words="108" data-nb-chars="616">Pro Augustu jsem udělal opis toho dopisu, ale rozklad o&nbsp;stáří jsem vynechal. Nebyla by&nbsp;to&nbsp;sice pochopila, avšak opatrnosti nikdy nezbývá. Byl bych se&nbsp;mohl začervenat, kdybych ucítil, jak se&nbsp;na&nbsp;mne dívá, když tisknu ruku její sestry! Ano! Ještě jsem se&nbsp;dokázal červenat. A&nbsp;červenal jsem se&nbsp;i&nbsp;tehdy, když jsem od&nbsp;Ady dostal lístek s&nbsp;poděkováním, v&nbsp;němž se&nbsp;o&nbsp;mém žvatlání o&nbsp;stáří vůbec nezmínila. Připadalo mi, že&nbsp;se&nbsp;ona přede mnou kompromitovala mnohem více, než jsem se&nbsp;já&nbsp;kdy kompromitoval před ní. Neodtáhla svou ručku, když jsem jí&nbsp;ji&nbsp;stiskl. Nechávala ji&nbsp;nehybně ležet v&nbsp;mé, a&nbsp;u&nbsp;ženy je&nbsp;nehybnost formou souhlasu.</span></p>
          <p class="chunk" data-nb-ref-number="466" data-nb-words="23" data-nb-chars="137"><span class="idea" data-nb-ref-number="466" id="idea466" data-nb-words="23" data-nb-chars="137">Několik dní potom, co&nbsp;jsem napsal ten dopis, jsem zjistil, že&nbsp;Guido začal hrát na&nbsp;burze. Dozvěděl jsem se&nbsp;to&nbsp;indiskrecí senzála Niliniho.</span></p>
          <p class="chunk" data-nb-ref-number="467" data-nb-words="174" data-nb-chars="1022"><span class="idea" data-nb-ref-number="467" id="idea467" data-nb-words="174" data-nb-chars="1022">Znal jsem Niliniho dlouhá léta, bývali jsme totiž spolužáky v&nbsp;lyceu, ale on&nbsp;je&nbsp;musel opustit a&nbsp;nastoupit do&nbsp;kanceláře svého strýce. Tu&nbsp;a&nbsp;tam jsme se&nbsp;potom vídali a&nbsp;vzpomínám si, že&nbsp;rozdílnost našich osudů mi&nbsp;v&nbsp;našich vztazích zajistila jakousi nadřazenost. Zdravíval mě&nbsp;tehdy první a&nbsp;často se&nbsp;snažil se&nbsp;mnou sblížit. To&nbsp;se&nbsp;mi&nbsp;zdálo přirozené, připadalo mi&nbsp;však méně vysvětlitelné, když se&nbsp;ke&nbsp;mně v&nbsp;době, kterou nedovedu upřesnit, začal chovat s&nbsp;velkou povýšeností. Už&nbsp;mě&nbsp;nezdravil a&nbsp;na můj pozdrav jen taktak odpovídal. Trochu jsem o&nbsp;tom uvažoval, neboť moje kůže je&nbsp;velmi citlivá a&nbsp;snadno ji&nbsp;leccos škrábne. Ale co&nbsp;dělat? Možná že&nbsp;mě&nbsp;objevil v&nbsp;Guidově kanceláři a&nbsp;zdálo se&nbsp;mu, že&nbsp;tam zaujímám podřadné místo, a&nbsp;pohrdá mnou kvůli tomu, anebo, a&nbsp;to je&nbsp;stejně pravděpodobné, zpyšněl, když jeho strýc zemřel a&nbsp;on se&nbsp;stal nezávislým burzovním senzálem. V&nbsp;malých poměrech k&nbsp;takovým vztahům dochází často. Lidé se&nbsp;jednoho krásného dne začnou na&nbsp;sebe dívat s&nbsp;nenávistí a&nbsp;opovržením, i&nbsp;když k&nbsp;žádnému projevu nepřátelství nedošlo.</span></p>
          <p class="chunk" data-nb-ref-number="468" data-nb-words="69" data-nb-chars="392"><span class="idea" data-nb-ref-number="468" id="idea468" data-nb-words="69" data-nb-chars="392">Proto jsem byl překvapen, když jsem viděl, jak vchází do&nbsp;naší kanceláře, kde jsem byl sám, a&nbsp;ptá se&nbsp;po&nbsp;Guidovi. Smekl klobouk a&nbsp;podal mi&nbsp;ruku. Potom se&nbsp;hned s&nbsp;velkou nenuceností uvelebil v&nbsp;jednom z&nbsp;našich velkých křesel. Díval jsem se&nbsp;na&nbsp;něho se&nbsp;zájmem. Neviděl jsem ho&nbsp;už&nbsp;léta tak zblízka a&nbsp;teď svým otevřeně projevovaným nepřátelstvím dosáhl toho, že&nbsp;jsem jej pozoroval s&nbsp;největším napětím.</span></p>
          <p class="chunk" data-nb-ref-number="469" data-nb-words="180" data-nb-chars="1006"><span class="idea" data-nb-ref-number="469" id="idea469" data-nb-words="180" data-nb-chars="1006">Bylo mu&nbsp;tehdy asi čtyřicet let a&nbsp;byl velice ošklivý, protože měl skoro úplnou pleš a&nbsp;z&nbsp;ní trčely jen jakési oázy hustých černých vlasů, jedna na&nbsp;šíji a&nbsp;další na&nbsp;spáncích, tvář měl žlutou s&nbsp;příliš vrásčitou kůží a&nbsp;tlustým nosem. Byl malý a&nbsp;hubený a&nbsp;vypínal se, jak mohl, takže když jsem s&nbsp;ním mluvil, cítil jsem v&nbsp;týlu lehkou sympatickou bolest&nbsp;– což byl vůči němu jediný projev sympatie z&nbsp;mé strany. Onoho dne se&nbsp;mi&nbsp;zdálo, že&nbsp;zadržuje smích a&nbsp;že má&nbsp;tvář staženou posměchem nebo pohrdáním, ale to&nbsp;se&nbsp;nemohlo týkat mne vzhledem k&nbsp;tomu, že&nbsp;mě&nbsp;předtím tak přívětivě pozdravil. Teprve později jsem zjistil, že&nbsp;mu&nbsp;tu&nbsp;ironii vtiskla do&nbsp;tváře bizarní matka příroda. Měl totiž špatný skus, a&nbsp;mezi čelistmi mu&nbsp;zůstával na&nbsp;jedné straně úst dolíček a&nbsp;právě v&nbsp;něm sídlila ta&nbsp;jeho typická ironie. Možná že&nbsp;se&nbsp;tak rád posmíval svým bližním jenom proto, aby se&nbsp;přizpůsobil své masce, které se&nbsp;dokázal zbavit, jedině když zíval. Naprosto to&nbsp;nebyl hlupák a&nbsp;jedovaté šípy z&nbsp;něho jen lítaly, ovšem nejraději proti nepřítomným.</span></p>
          <p class="chunk" data-nb-ref-number="470" data-nb-words="103" data-nb-chars="571"><span class="idea" data-nb-ref-number="470" id="idea470" data-nb-words="103" data-nb-chars="571">Mnoho breptal a&nbsp;měl velkou obrazotvornost, obzvláště ve&nbsp;věcech burzovních. Mluvil o&nbsp;burze, jako by&nbsp;šlo o&nbsp;nějakou osobu, a&nbsp;líčil, jak se&nbsp;třese před hrozbou nebo jak je&nbsp;uspaná netečností, a&nbsp;jako by&nbsp;měla tvář, která se&nbsp;dokáže smát i&nbsp;plakat. Viděl ji, jak vystupuje tanečním krokem po&nbsp;schodišti nebo jak se&nbsp;řítí, div neupadne, obdivoval ji, jak se&nbsp;s&nbsp;jedním cenným papírem mazlí a&nbsp;jiný rdousí, nebo také jak učí lidi umírněnosti a&nbsp;činorodosti. Proto taky s&nbsp;ní může jednat jenom ten, kdo má&nbsp;rozum. Na&nbsp;burze se&nbsp;peníze válejí po&nbsp;zemi, ale sehnout se&nbsp;a&nbsp;posbírat je&nbsp;není tak lehké.</span></p>
          <p class="chunk" data-nb-ref-number="471" data-nb-words="70" data-nb-chars="409"><span class="idea" data-nb-ref-number="471" id="idea471" data-nb-words="70" data-nb-chars="409">Nabídl jsem mu&nbsp;cigaretu a&nbsp;nechal jsem ho&nbsp;čekat. Zabýval jsem se&nbsp;vyřizováním jisté korespondence. Po&nbsp;nějaké chvíli ho&nbsp;to&nbsp;omrzelo a&nbsp;řekl, že&nbsp;už&nbsp;déle nemůže zůstat. Ostatně přišel jen proto, aby Guidovi pověděl, že&nbsp;jisté akcie s&nbsp;podivným jménem <em>Rio Tinto</em>, jež on&nbsp;Guidovi minulý týden poradil koupit&nbsp;– ano, právě před čtyřiadvaceti hodinami&nbsp;– vyskočily za&nbsp;den zhruba o&nbsp;deset procent. A&nbsp;dal se&nbsp;do&nbsp;srdečného smíchu.</span></p>
          <p class="chunk" data-nb-ref-number="472" data-nb-words="34" data-nb-chars="199"><span class="idea" data-nb-ref-number="472" id="idea472" data-nb-words="34" data-nb-chars="199">„Zatímco my&nbsp;tady mluvíme nebo co&nbsp;tu&nbsp;čekám, poburzovní nálada udělala svoje. Kdyby chtěl pan Speier koupit ty&nbsp;akcie dneska, kdo ví, jakou cenu by&nbsp;musel zaplatit. Skvěle jsem to&nbsp;uhodl, kam burza míří!“</span></p>
          <p class="chunk" data-nb-ref-number="473" data-nb-words="22" data-nb-chars="111"><span class="idea" data-nb-ref-number="473" id="idea473" data-nb-words="22" data-nb-chars="111">Holedbal se, jaké má&nbsp;oko a&nbsp;že za&nbsp;ně&nbsp;vděčí své dlouhé důvěrné známosti s&nbsp;burzou. Odmlčel se&nbsp;a&nbsp;položil mi&nbsp;otázku:</span></p>
          <p class="chunk" data-nb-ref-number="474" data-nb-words="9" data-nb-chars="55"><span class="idea" data-nb-ref-number="474" id="idea474" data-nb-words="9" data-nb-chars="55">„Co je&nbsp;podle tebe lepší škola, univerzita, nebo burza?“</span></p>
          <p class="chunk" data-nb-ref-number="475" data-nb-words="11" data-nb-chars="61"><span class="idea" data-nb-ref-number="475" id="idea475" data-nb-words="11" data-nb-chars="61">Čelist mu&nbsp;poklesla ještě víc a&nbsp;ta ironická jamka se&nbsp;zvětšila.</span></p>
          <p class="chunk" data-nb-ref-number="476" data-nb-words="19" data-nb-chars="112"><span class="idea" data-nb-ref-number="476" id="idea476" data-nb-words="19" data-nb-chars="112">„Samozřejmě že&nbsp;burza!“ řekl jsem s&nbsp;přesvědčením. A&nbsp;ta odpověď mi&nbsp;u&nbsp;něho vynesla vřelý stisk ruky, když odcházel.</span></p>
          <p class="chunk" data-nb-ref-number="477" data-nb-words="88" data-nb-chars="509"><span class="idea" data-nb-ref-number="477" id="idea477" data-nb-words="88" data-nb-chars="509">Guido tedy hrál na&nbsp;burze! Kdybych byl býval pozornější, mohl jsem to&nbsp;uhodnout už&nbsp;předtím, protože když jsem mu&nbsp;ukazoval přesné konto s&nbsp;nikoli nevýznamnými zisky, jichž jsme dosáhli našimi posledními obchody, díval se&nbsp;na&nbsp;ně&nbsp;s&nbsp;úsměvem, ale s&nbsp;jakýmsi pohrdáním. Měl za&nbsp;to, že&nbsp;jsme museli na&nbsp;vydělání těch peněz pracovat příliš mnoho. A&nbsp;přitom bylo jasné, že&nbsp;s&nbsp;nějakými deseti takovými obchody by&nbsp;bylo možno krýt ztrátu z&nbsp;minulého roku! Co&nbsp;jsem teď měl dělat já, který ho&nbsp;před několika dny ve&nbsp;svém dopise chválil?</span></p>
          <p class="chunk" data-nb-ref-number="478" data-nb-words="36" data-nb-chars="193"><span class="idea" data-nb-ref-number="478" id="idea478" data-nb-words="36" data-nb-chars="193">Nedlouho poté přišel Guido do&nbsp;kanceláře a&nbsp;já jsem mu&nbsp;věrně podal zprávu o&nbsp;tom, co&nbsp;Nilini říkal. Poslouchal to&nbsp;tak napjatě, že&nbsp;si&nbsp;ani neuvědomil, že&nbsp;jsem se&nbsp;tak dozvěděl, že&nbsp;hraje, a&nbsp;běžel pryč.</span></p>
          <p class="chunk" data-nb-ref-number="479" data-nb-words="46" data-nb-chars="240"><span class="idea" data-nb-ref-number="479" id="idea479" data-nb-words="46" data-nb-chars="240">Večer jsem o&nbsp;tom mluvil s&nbsp;Augustou a&nbsp;ta měla za&nbsp;to, že&nbsp;máme nechat Adu na&nbsp;pokoji a&nbsp;místo toho upozornit na&nbsp;nebezpečí, jemuž se&nbsp;Guido vystavuje, paní Malfentiovou. Žádala mě, aby i&nbsp;já udělal, co&nbsp;je&nbsp;v&nbsp;mých silách, a&nbsp;zabránil mu&nbsp;v&nbsp;hloupostech.</span></p>
          <p class="chunk" data-nb-ref-number="480" data-nb-words="65" data-nb-chars="375"><span class="idea" data-nb-ref-number="480" id="idea480" data-nb-words="65" data-nb-chars="375">Dlouho jsem si&nbsp;chystal slova, která mu&nbsp;budu muset říct. Konečně tedy uskutečním své předsevzetí o&nbsp;tom, že&nbsp;budu účinně dobrý, a&nbsp;dodržím slib, který jsem dal Adě. Věděl jsem, jak na&nbsp;Guida, abych ho&nbsp;přiměl poslechnout mě. Každý, kdo hraje na&nbsp;burze&nbsp;– chtěl jsem mu&nbsp;vysvětlit&nbsp;– dopouští se&nbsp;lehkomyslnosti, ale ze&nbsp;všech nejvíc obchodník, který má&nbsp;za&nbsp;sebou podobnou bilanci jako on.</span></p>
          <p class="chunk" data-nb-ref-number="481" data-nb-words="6" data-nb-chars="34"><span class="idea" data-nb-ref-number="481" id="idea481" data-nb-words="6" data-nb-chars="34">Příští den jsem začal velice dobře</span></p>
          <p class="chunk" data-nb-ref-number="482" data-nb-words="38" data-nb-chars="227"><span class="idea" data-nb-ref-number="482" id="idea482" data-nb-words="38" data-nb-chars="227">„Tak ty&nbsp;teď hraješ na&nbsp;burze? Chceš skončit ve&nbsp;vězení!?“ zeptal jsem se&nbsp;ho&nbsp;přísně. Byl jsem připravený na&nbsp;scénu a&nbsp;měl jsem ještě v&nbsp;záloze prohlášení, že&nbsp;když bude takovýmto způsobem firmu ohrožovat, kancelář bez dalšího opustím.</span></p>
          <p class="chunk" data-nb-ref-number="483" data-nb-words="95" data-nb-chars="548"><span class="idea" data-nb-ref-number="483" id="idea483" data-nb-words="95" data-nb-chars="548">Guido mě&nbsp;dokázal rychle odzbrojit. Až&nbsp;dosud to&nbsp;držel v&nbsp;tajnosti, ale teď mi&nbsp;s&nbsp;upřímností dobrého hocha řekl o&nbsp;svých obchodech všechny podrobnosti. Pracoval s&nbsp;cennými papíry báňské společnosti nevím které země a&nbsp;vyneslo mu&nbsp;to&nbsp;tolik, že&nbsp;by&nbsp;to&nbsp;skoro stačilo na&nbsp;krytí ztráty v&nbsp;naší bilanci. Teď už&nbsp;všechno nebezpečí pominulo a&nbsp;může mi&nbsp;všechno povědět. Kdyby byl měl smůlu a&nbsp;přišel o&nbsp;to, co&nbsp;vydělal, byl by&nbsp;jednoduše hry nechal. A&nbsp;kdyby mu&nbsp;naopak štěstí přálo i&nbsp;nadále, dal by&nbsp;moje zápisy co&nbsp;nejrychleji do&nbsp;pořádku, protože stále pociťuje jejich hrozbu.</span></p>
          <p class="chunk" data-nb-ref-number="484" data-nb-words="72" data-nb-chars="423"><span class="idea" data-nb-ref-number="484" id="idea484" data-nb-words="72" data-nb-chars="423">Shledal jsem, že&nbsp;vůbec nemám proč se&nbsp;zlobit a&nbsp;že je&nbsp;Guidovi naopak třeba blahopřát. Pokud jde o&nbsp;otázky účetnické, řekl jsem mu, že&nbsp;může být od&nbsp;nynějška klidný, neboť když máme k&nbsp;dispozici hotovost, je&nbsp;velice snadné dát do&nbsp;pořádku i&nbsp;nejnepříznivější účetnictví. Až&nbsp;se&nbsp;Adino konto zaknihuje, jak se&nbsp;patří, a&nbsp;až se&nbsp;aspoň trochu zmenší konto, kterému jsem říkal propast firmy, to&nbsp;jest konto Guidovo, bude naše bilance bezvadná.</span></p>
          <p class="chunk" data-nb-ref-number="485" data-nb-words="93" data-nb-chars="589"><span class="idea" data-nb-ref-number="485" id="idea485" data-nb-words="93" data-nb-chars="589">Potom jsem mu&nbsp;navrhl, abychom tu&nbsp;nápravu provedli hned a&nbsp;zapsali burzovní operace na&nbsp;konto firmy. Naštěstí s&nbsp;tím nesouhlasil, protože jinak bych se&nbsp;byl stal účetním burzovního spekulanta a&nbsp;byla by&nbsp;na&nbsp;mně spočinula větší odpovědnost. Takto naopak věci probíhaly, jako kdybych neexistoval. Guido můj návrh odmítl z&nbsp;důvodů, které se&nbsp;mi&nbsp;zdály správné. Kdybychom tak hned splatili své dluhy, přineslo by&nbsp;to&nbsp;neštěstí, všude totiž, kde se&nbsp;hraje, je&nbsp;rozšířena pověra, že&nbsp;cizí peníze přinášejí štěstí. Já&nbsp;tomu sice nevěřím, ale když hraju, nezanedbám ani já&nbsp;pro jistotu žádné bezpečnostní opatření.</span></p>
          <p class="chunk" data-nb-ref-number="486" data-nb-words="86" data-nb-chars="516"><span class="idea" data-nb-ref-number="486" id="idea486" data-nb-words="86" data-nb-chars="516">Po&nbsp;jistou dobu jsem si&nbsp;dělal výčitky, že&nbsp;jsem Guidovo sdělení přijal bez jakékoli výhrady. Ale když jsem viděl, že&nbsp;se&nbsp;stejným způsobem chová paní Malfentiová, která mi&nbsp;vypravovala, jaké peníze uměl její muž vydělat na&nbsp;burze, a&nbsp;zrovna tak Ada, u&nbsp;níž jsem vycítil, že&nbsp;považuje hru na&nbsp;burze za&nbsp;běžné odvětví obchodu, pochopil jsem, že&nbsp;v&nbsp;tomto ohledu se&nbsp;mi&nbsp;nemohlo naprosto nic vyčítat. Moje zapřísahání by&nbsp;Guida na&nbsp;šikmé ploše nestačilo zadržet, nemělo by&nbsp;žádný účinek, pokud by&nbsp;je&nbsp;nepodporovali všichni členové rodiny.</span></p>
          <p class="chunk" data-nb-ref-number="487" data-nb-words="193" data-nb-chars="1148"><span class="idea" data-nb-ref-number="487" id="idea487" data-nb-words="193" data-nb-chars="1148">A&nbsp;tak hrál Guido dál a&nbsp;celá rodina s&nbsp;ním. I&nbsp;já patřil k&nbsp;tomu spolku, dokonce jsem navázal s&nbsp;Nilinim jakési zvláštní přátelské vztahy. Jisté je, že&nbsp;jsem ho&nbsp;nemohl snést, protože jsem ho&nbsp;pokládal za&nbsp;nevzdělaného nafoukance, ale vzhledem ke&nbsp;Guidovi, který od&nbsp;něho očekával dobré rady, jsem zřejmě dokázal své city tak dobře skrýt, že&nbsp;si&nbsp;Nilini nakonec myslel, že&nbsp;ve&nbsp;mně má&nbsp;oddaného přítele. Nepopírám, že&nbsp;moje zdvořilost vůči němu vyplývala možná i&nbsp;z&nbsp;přání vyhnout se&nbsp;nepříjemnému pocitu, který ve&nbsp;mně vyvolávalo jeho nepřátelství, tak působivé zásluhou té&nbsp;ironie, která se&nbsp;šklebila z&nbsp;jeho šeredné tváře. Nikdy jsem mu&nbsp;však neprokázal víc zdvořilosti, než že&nbsp;jsem mu&nbsp;podal ruku a&nbsp;pozdravil, když přišel a&nbsp;když odcházel. Zato on&nbsp;byl náramně zdvořilý a&nbsp;já nedokázal přijímat jeho zdvořilosti bez vděčnosti, a&nbsp;to je&nbsp;opravdu ta&nbsp;největší zdvořilost, jakou lze na&nbsp;světě někomu prokázat. Obstarával mi&nbsp;pašované cigarety a&nbsp;dával si&nbsp;je&nbsp;platit tak, jak je&nbsp;platil sám, to&nbsp;znamená velice levně. Kdyby mi&nbsp;byl příjemnější, byl by&nbsp;mě&nbsp;dokázal přimět, abych hrál na&nbsp;burze jeho prostřednictvím, což jsem nikdy neudělal jenom proto, abych se&nbsp;s&nbsp;ním nemusel vídat častěji.</span></p>
          <p class="chunk" data-nb-ref-number="488" data-nb-words="93" data-nb-chars="587"><span class="idea" data-nb-ref-number="488" id="idea488" data-nb-words="93" data-nb-chars="587">Vídal jsem ho&nbsp;i&nbsp;tak až&nbsp;příliš často! Trávil v&nbsp;naší kanceláři celé hodiny, přestože nebyl zamilován do&nbsp;Carmen, což se&nbsp;dalo snadno zjistit. Přicházel dělat společnost mně. Vypadalo to, že&nbsp;si&nbsp;umínil vzdělat mě&nbsp;v&nbsp;politice, do&nbsp;níž hluboce pronikl kvůli burze. Ukazoval mi, jak si&nbsp;velké mocnosti jeden den tisknou ruce a&nbsp;druhý den se&nbsp;fackují. Nevím, jestli předvídal budoucnost, protože jsem ho&nbsp;z&nbsp;anti­patie nikdy neposlouchal. Zachovával jsem přihlouplý stereotypní úsměv. Naše nedorozumění bylo jistě důsledkem mylného výkladu mého úsměvu, který se&nbsp;jemu zdál výrazem obdivu. Já&nbsp;za&nbsp;to&nbsp;nemůžu.</span></p>
          <p class="chunk" data-nb-ref-number="489" data-nb-words="112" data-nb-chars="634"><span class="idea" data-nb-ref-number="489" id="idea489" data-nb-words="112" data-nb-chars="634">Vím jenom o&nbsp;těch věcech, které denně opakoval. Mohl jsem si&nbsp;všimnout, že&nbsp;to&nbsp;byl pochybný Ital, protože se&nbsp;mu&nbsp;zdálo, že&nbsp;by&nbsp;bylo lepší, kdyby Terst zůstal rakouský. Zbožňoval Německo, a&nbsp;zvláště německé železnice, jezdící s&nbsp;takovou přesností. Byl svým způsobem socialista a&nbsp;byl by&nbsp;chtěl, aby bylo zakázáno, aby jedna osoba vlastnila víc než sto tisíc korun! Nezasmál jsem se&nbsp;ani tenkrát, když v&nbsp;rozhovoru s&nbsp;Guidem připustil, že&nbsp;má&nbsp;právě sto tisíc korun a&nbsp;ani halíř víc. Nesmál jsem se&nbsp;a&nbsp;ani jsem se&nbsp;ho&nbsp;neptal, jestli by&nbsp;svou teorii změnil, kdyby vydělal další peníze. Náš vztah byl věru divný. Nedokázal jsem se&nbsp;smát ani s&nbsp;ním, ani jemu.</span></p>
          <p class="chunk" data-nb-ref-number="490" data-nb-words="55" data-nb-chars="316"><span class="idea" data-nb-ref-number="490" id="idea490" data-nb-words="55" data-nb-chars="316">Kdykoli pronesl nějakou tu&nbsp;svou sentenci, napřímil se&nbsp;v&nbsp;křesle, takže jeho oči hleděly ke&nbsp;stropu, kdežto ke&nbsp;mně zůstala obrácena ta&nbsp;jamka, kterou jsem nazval mandibulární. Tou jamkou on&nbsp;i&nbsp;viděl! Několikrát jsem chtěl té&nbsp;jeho polohy využít a&nbsp;myslet na&nbsp;něco jiného, ale on&nbsp;se&nbsp;hned dovolával mé&nbsp;pozornosti a&nbsp;ptal se&nbsp;mě:</span></p>
          <p class="chunk" data-nb-ref-number="491" data-nb-words="2" data-nb-chars="16"><span class="idea" data-nb-ref-number="491" id="idea491" data-nb-words="2" data-nb-chars="16">„Posloucháš mě?“</span></p>
          <p class="chunk" data-nb-ref-number="492" data-nb-words="37" data-nb-chars="207"><span class="idea" data-nb-ref-number="492" id="idea492" data-nb-words="37" data-nb-chars="207">Po&nbsp;onom citovém výlevu mi&nbsp;Guido dlouhou dobu o&nbsp;svých obchodech nevykládal. Z&nbsp;počátku mi&nbsp;o&nbsp;tom něco prozrazoval Nilini, pak však byl i&nbsp;on zdrženlivější. Že&nbsp;Guido hraje na&nbsp;burze dál, jsem věděl od&nbsp;samotné Ady.</span></p>
          <p class="chunk" data-nb-ref-number="493" data-nb-words="63" data-nb-chars="384"><span class="idea" data-nb-ref-number="493" id="idea493" data-nb-words="63" data-nb-chars="384">Když se&nbsp;vrátila, shledal jsem, že&nbsp;opět trochu zošklivěla. Byla spíš nafouklá než ztloustlá. Tváře, které jí&nbsp;narostly, byly i&nbsp;tentokrát na&nbsp;nepravém místě a&nbsp;dělaly jí&nbsp;z&nbsp;obličeje skoro čtverec. Oči i&nbsp;nadále deformovaly svalstvo, které je&nbsp;obepínalo. Mé&nbsp;překvapení bylo veliké, protože od&nbsp;Guida a&nbsp;ostatních, co&nbsp;ji&nbsp;byli navštívit, jsem slyšel, že&nbsp;jí&nbsp;každým dnem přibývá nových sil i&nbsp;zdraví.</span></p>
          <p class="chunk" data-nb-ref-number="494" data-nb-words="7" data-nb-chars="43"><span class="idea" data-nb-ref-number="494" id="idea494" data-nb-words="7" data-nb-chars="43">Jenže zdravím ženy je&nbsp;především její krása.</span></p>
          <p class="chunk" data-nb-ref-number="495" data-nb-words="77" data-nb-chars="430"><span class="idea" data-nb-ref-number="495" id="idea495" data-nb-words="77" data-nb-chars="430">Ada mě&nbsp;překvapila i&nbsp;jinými věcmi. Pozdravila mě&nbsp;sice vřele, ale ne&nbsp;jinak, než jak pozdravila Augustu. Už&nbsp;mezi námi nebylo žádné tajemství a&nbsp;jistě si&nbsp;už&nbsp;nevzpomínala, že&nbsp;plakala při pomyšlení, jak jsem kvůli ní&nbsp;tolik trpěl. Tím líp! Zapomněla nakonec na&nbsp;svá práva na&nbsp;mne! Byl jsem jí&nbsp;dobrým švagrem a&nbsp;měla mě&nbsp;ráda jen proto, že&nbsp;shledala, že&nbsp;se&nbsp;moje vřelé vztahy k&nbsp;ženě nemění, a&nbsp;to bylo v&nbsp;rodině Malfentiů vždycky předmětem obdivu.</span></p>
          <p class="chunk" data-nb-ref-number="496" data-nb-words="107" data-nb-chars="617"><span class="idea" data-nb-ref-number="496" id="idea496" data-nb-words="107" data-nb-chars="617">Jednoho dne jsem učinil objev, který mě&nbsp;dosti překvapil. Ada si&nbsp;myslela, že&nbsp;je&nbsp;ještě pořád krásná! Tam u&nbsp;toho jezera se&nbsp;jí&nbsp;někdo dvořil a&nbsp;bylo zřejmé, že&nbsp;měla ze&nbsp;svých úspěchů radost. Pravděpodobně je&nbsp;přeháněla, zdálo se&nbsp;mi&nbsp;totiž přemrštěné tvrdit, že&nbsp;musela svůj pobyt přerušit, aby unikla pronásledování nějakého ctitele. Připouštím, že&nbsp;něco na&nbsp;tom být mohlo, protože tomu, kdo ji&nbsp;předtím neznal, mohla připadat méně ošklivá. Ale ovšem ne&nbsp;o&nbsp;tolik&nbsp;– s&nbsp;těma očima, s&nbsp;tou barvou a&nbsp;s&nbsp;tímhle tvarem tváře! Nám se&nbsp;zdála o&nbsp;to ošklivější, že&nbsp;jsme si&nbsp;pamatovali, jaká bývala, a&nbsp;viděli zřetelněji, jak ji&nbsp;ta&nbsp;nemoc zpustošila.</span></p>
          <p class="chunk" data-nb-ref-number="497" data-nb-words="33" data-nb-chars="198"><span class="idea" data-nb-ref-number="497" id="idea497" data-nb-words="33" data-nb-chars="198">Jednou večer jsme Guida a&nbsp;ji pozvali k&nbsp;nám. Bylo to&nbsp;příjemné setkání, opravdu rodinné. Vypadalo to&nbsp;jako pokračování našeho zasnoubení ve&nbsp;čtyřech. Až&nbsp;na&nbsp;to, že&nbsp;Adiny vlasy už&nbsp;nezářily žádným světlem.</span></p>
          <p class="chunk" data-nb-ref-number="498" data-nb-words="61" data-nb-chars="332"><span class="idea" data-nb-ref-number="498" id="idea498" data-nb-words="61" data-nb-chars="332">Když jsme se&nbsp;rozcházeli a&nbsp;já jí&nbsp;pomáhal do&nbsp;pláště, ocitl jsem se&nbsp;s&nbsp;ní na&nbsp;okamžik sám. Najednou jsem měl pocit, že&nbsp;se&nbsp;naše vztahy poněkud změnily. Byli jsme ponecháni sami a&nbsp;možná jsme si&nbsp;mohli povědět, co&nbsp;jsme si&nbsp;v&nbsp;přítomnosti ostatních říct nechtěli. Zatímco jsem jí&nbsp;pomáhal, uvažoval jsem, co&nbsp;mám říct, a&nbsp;nakonec jsem na&nbsp;to&nbsp;přišel</span></p>
          <p class="chunk" data-nb-ref-number="499" data-nb-words="30" data-nb-chars="186"><span class="idea" data-nb-ref-number="499" id="idea499" data-nb-words="30" data-nb-chars="186">„Víš, že&nbsp;hraje na&nbsp;burze?“ řekl jsem jí&nbsp;vážným hlasem. Někdy se&nbsp;mě&nbsp;zmocňuje pochybnost, jestli jsem těmi slovy nechtěl přivolat vzpomínku na&nbsp;naše setkání a&nbsp;nedovolit, aby bylo zapomenuto.</span></p>
          <p class="chunk" data-nb-ref-number="500" data-nb-words="14" data-nb-chars="80"><span class="idea" data-nb-ref-number="500" id="idea500" data-nb-words="14" data-nb-chars="80">„Ano,“ řekla s&nbsp;úsměvem, „a dělá dobře. Slyšela jsem, že&nbsp;si&nbsp;vede docela šikovně.“</span></p>
          <p class="chunk" data-nb-ref-number="501" data-nb-words="17" data-nb-chars="106"><span class="idea" data-nb-ref-number="501" id="idea501" data-nb-words="17" data-nb-chars="106">Hlasitě jsem se&nbsp;s&nbsp;ní rozesmál. Měl jsem pocit, že&nbsp;jsem zbaven vší odpovědnosti. Když odcházela, zašeptala:</span></p>
          <p class="chunk" data-nb-ref-number="502" data-nb-words="7" data-nb-chars="39"><span class="idea" data-nb-ref-number="502" id="idea502" data-nb-words="7" data-nb-chars="39">„Ta Carmen je&nbsp;ve&nbsp;vaší kanceláři pořád?“</span></p>
          <p class="chunk" data-nb-ref-number="503" data-nb-words="24" data-nb-chars="156"><span class="idea" data-nb-ref-number="503" id="idea503" data-nb-words="24" data-nb-chars="156">Nepodařilo se&nbsp;mi&nbsp;odpovědět, protože už&nbsp;odcházela. Už&nbsp;nás nespojovala minulost, nýbrž její žárlivost. A&nbsp;ta byla stejně živá jako při našem posledním setkání.</span></p>
          <p class="chunk" data-nb-ref-number="504" data-nb-words="43" data-nb-chars="256"><span class="idea" data-nb-ref-number="504" id="idea504" data-nb-words="43" data-nb-chars="256">Teď, když o&nbsp;tom přemýšlím, shledávám, že&nbsp;jsem si&nbsp;měl všimnout mnohem dřív, než jsem na&nbsp;to&nbsp;byl upozorněn, že&nbsp;Guido začal na&nbsp;burze prohrávat. Z&nbsp;tváře mu&nbsp;zmizel výraz vítězství, který ji&nbsp;ozařoval, a&nbsp;znovu projevoval velkou starost o&nbsp;tu zmanipulovanou bilanci.</span></p>
          <p class="chunk" data-nb-ref-number="505" data-nb-words="44" data-nb-chars="244"><span class="idea" data-nb-ref-number="505" id="idea505" data-nb-words="44" data-nb-chars="244">„Proč ti&nbsp;to&nbsp;dělá starost,“ zeptal jsem se&nbsp;ho&nbsp;ve&nbsp;své nevinnosti, „když už&nbsp;máš v&nbsp;kapse, co&nbsp;potřebuješ, aby ty&nbsp;zápisy zcela odpovídaly skutečnosti? S&nbsp;tolika penězi se&nbsp;do&nbsp;vězení nechodí.“ Ale tenkrát, jak jsem se&nbsp;pak dozvěděl, už&nbsp;neměl v&nbsp;kapse nic.</span></p>
          <p class="chunk" data-nb-ref-number="506" data-nb-words="22" data-nb-chars="118"><span class="idea" data-nb-ref-number="506" id="idea506" data-nb-words="22" data-nb-chars="118">Věřil jsem tak pevně, že&nbsp;se&nbsp;ho&nbsp;drží štěstí, že&nbsp;jsem si&nbsp;nevšiml řady příznaků, které mě&nbsp;mohly přesvědčit o&nbsp;něčem jiném.</span></p>
          <p class="chunk" data-nb-ref-number="507" data-nb-words="101" data-nb-chars="594"><span class="idea" data-nb-ref-number="507" id="idea507" data-nb-words="101" data-nb-chars="594">Jednoho srpnového večera mě&nbsp;znovu odvlekl na&nbsp;ryby. V&nbsp;oslňujícím světle měsíce, který byl skoro v&nbsp;úplňku, bylo málo pravděpodobné, že&nbsp;bychom něco chytili na&nbsp;udici. Ale Guido naléhal, říkal, že&nbsp;se&nbsp;nám na&nbsp;moři aspoň trochu uleví od&nbsp;horka. A&nbsp;nic jiného jsme tam opravdu nenašli. Po&nbsp;jediném pokusu jsme už&nbsp;ani neházeli návnady a&nbsp;nechávali udice viset z&nbsp;člunu, zatímco Luciano vesloval na&nbsp;širé moře. Měsíční paprsky pronikaly až&nbsp;na&nbsp;dno, takže velké ryby viděly ještě líp a&nbsp;nástrahám se&nbsp;vyhýbaly, a&nbsp;i ty&nbsp;menší dokázaly ožírat návnadu a&nbsp;nespolknout háček. Naše návnady byly jen dárkem pro tu&nbsp;drobotinu.</span></p>
          <p class="chunk" data-nb-ref-number="508" data-nb-words="12" data-nb-chars="54"><span class="idea" data-nb-ref-number="508" id="idea508" data-nb-words="12" data-nb-chars="54">Guido si&nbsp;lehl na&nbsp;záď a&nbsp;já na&nbsp;příď. Za&nbsp;chvíli zašeptal:</span></p>
          <p class="chunk" data-nb-ref-number="509" data-nb-words="6" data-nb-chars="34"><span class="idea" data-nb-ref-number="509" id="idea509" data-nb-words="6" data-nb-chars="34">„Jak je&nbsp;všechno to&nbsp;světlo smutné!“</span></p>
          <p class="chunk" data-nb-ref-number="510" data-nb-words="82" data-nb-chars="469"><span class="idea" data-nb-ref-number="510" id="idea510" data-nb-words="82" data-nb-chars="469">Pravděpodobně to&nbsp;řekl proto, že&nbsp;mu&nbsp;světlo nedovolovalo spát, a&nbsp;já s&nbsp;ním souhlasil, abych ho&nbsp;potěšil, a&nbsp;taky proto, že&nbsp;jsem nechtěl hloupými diskusemi rušit slavnostní klid, kterým jsme zvolna pluli. Ale Luciano nesouhlasil a&nbsp;řekl, že&nbsp;jemu se&nbsp;to&nbsp;světlo náramně líbí. Vzhledem k&nbsp;tomu, že&nbsp;Guido neodpověděl, chtěl jsem ho&nbsp;umlčet a&nbsp;řekl jsem mu, že&nbsp;světlo je&nbsp;určitě smutná věc, neboť v&nbsp;něm člověk vidí věci tohoto světa. A&nbsp;navíc brání lovit ryby. Luciano se&nbsp;zasmál a&nbsp;zmlkl.</span></p>
          <p class="chunk" data-nb-ref-number="511" data-nb-words="23" data-nb-chars="131"><span class="idea" data-nb-ref-number="511" id="idea511" data-nb-words="23" data-nb-chars="131">Byli jsme zticha dlouho. Několikrát jsem tváří v&nbsp;tvář měsíci zazíval. Litoval jsem, že&nbsp;jsem se&nbsp;dal přemluvit a&nbsp;do toho člunu vlezl.</span></p>
          <p class="chunk" data-nb-ref-number="512" data-nb-words="5" data-nb-chars="29"><span class="idea" data-nb-ref-number="512" id="idea512" data-nb-words="5" data-nb-chars="29">Znenadání se&nbsp;mě&nbsp;Guido zeptal:</span></p>
          <p class="chunk" data-nb-ref-number="513" data-nb-words="14" data-nb-chars="88"><span class="idea" data-nb-ref-number="513" id="idea513" data-nb-words="14" data-nb-chars="88">„Dovedl bys mi&nbsp;jako chemik povědět, jestli je&nbsp;veronal účinnější čistý, nebo se&nbsp;sodíkem?“</span></p>
          <p class="chunk" data-nb-ref-number="514" data-nb-words="49" data-nb-chars="279"><span class="idea" data-nb-ref-number="514" id="idea514" data-nb-words="49" data-nb-chars="279">Já&nbsp;ve&nbsp;skutečnosti ani nevěděl, že&nbsp;nějaký veronal se&nbsp;sodíkem existuje. Chemik přece nemůže znát všecko zpaměti. Vím toho o&nbsp;chemii tolik, že&nbsp;si&nbsp;ve&nbsp;svých knihách můžu okamžitě najít nejen jakoukoli informaci, ale taky&nbsp;– jak se&nbsp;ukázalo v&nbsp;tomto případě&nbsp;– debatovat i&nbsp;o&nbsp;tom, co&nbsp;neznám.</span></p>
          <p class="chunk" data-nb-ref-number="515" data-nb-words="109" data-nb-chars="680"><span class="idea" data-nb-ref-number="515" id="idea515" data-nb-words="109" data-nb-chars="680">Se&nbsp;sodíkem? Ale každý přece ví, že&nbsp;se&nbsp;sodíkem se&nbsp;všecko slučuje snadněji. Dokonce jsem si&nbsp;v&nbsp;této souvislosti vzpomněl na&nbsp;chvalozpěv, který na&nbsp;sodík pronesl jeden můj profesor ve&nbsp;své úvodní přednášce, jediné, které jsem se&nbsp;zúčastnil&nbsp;– a&nbsp;taky jsem jej více méně přesně reprodukoval. Sodík je&nbsp;dopravním prostředkem, do&nbsp;něhož jednotlivé prvky nastupují, aby se&nbsp;pohybovaly rychleji. A&nbsp;profesor připomněl, jak chlorid sodný prochází z&nbsp;organismu do&nbsp;organismu a&nbsp;jak se&nbsp;vlivem své váhy shromažďuje v&nbsp;největší jímce světa, v&nbsp;moři. Nevím, jestli jsem podal myšlenku svého profesora přesně, ale v&nbsp;té chvíli, před tou ohromnou rozlohou chloridu sodného, jsem mluvil o&nbsp;sodíku s&nbsp;bezmeznou úctou.</span></p>
          <p class="chunk" data-nb-ref-number="516" data-nb-words="8" data-nb-chars="43"><span class="idea" data-nb-ref-number="516" id="idea516" data-nb-words="8" data-nb-chars="43">Po&nbsp;chvilce váhání se&nbsp;mě&nbsp;Guido ještě zeptal:</span></p>
          <p class="chunk" data-nb-ref-number="517" data-nb-words="12" data-nb-chars="62"><span class="idea" data-nb-ref-number="517" id="idea517" data-nb-words="12" data-nb-chars="62">„Takže kdo by&nbsp;chtěl umřít, měl by&nbsp;si&nbsp;vzít veronal se&nbsp;sodíkem?“</span></p>
          <p class="chunk" data-nb-ref-number="518" data-nb-words="3" data-nb-chars="22"><span class="idea" data-nb-ref-number="518" id="idea518" data-nb-words="3" data-nb-chars="22">„Ano,“ odpověděl jsem.</span></p>
          <p class="chunk" data-nb-ref-number="519" data-nb-words="30" data-nb-chars="185"><span class="idea" data-nb-ref-number="519" id="idea519" data-nb-words="30" data-nb-chars="185">Potom jsem si&nbsp;vzpomněl, že&nbsp;jsou taky případy, kdy chce někdo sebevraždu jenom předstírat, a&nbsp;aniž jsem si&nbsp;hned uvědomil, že&nbsp;Guidovi připomínám nehezkou příhodu z&nbsp;jeho života, jsem dodal:</span></p>
          <p class="chunk" data-nb-ref-number="520" data-nb-words="10" data-nb-chars="53"><span class="idea" data-nb-ref-number="520" id="idea520" data-nb-words="10" data-nb-chars="53">„A&nbsp;kdo nechce umřít, ten si&nbsp;musí vzít veronal čistý.“</span></p>
          <p class="chunk" data-nb-ref-number="521" data-nb-words="89" data-nb-chars="524"><span class="idea" data-nb-ref-number="521" id="idea521" data-nb-words="89" data-nb-chars="524">Guidovy úvahy o&nbsp;veronalu mě&nbsp;mohly přimět k&nbsp;zamyšlení. Ale já&nbsp;nic nepochopil, byl jsem příliš zaujat sodíkem. V&nbsp;příštích dnech jsem byl s&nbsp;to poskytnout Guidovi nové důkazy o&nbsp;vlastnosti, kterou jsem sodíku přisoudil: sodík se&nbsp;přidává i&nbsp;do rtuti, aby se&nbsp;urychlilo tvoření amalgamů, což není nic jiného než pevné objetí dvou hmot, objetí, které nahrazuje sloučení nebo asimilaci. Sodík je&nbsp;kuplířem mezi zlatem a&nbsp;rtutí. Ale Guidovi už&nbsp;na&nbsp;veronalu nezáleželo a&nbsp;já se&nbsp;teď domnívám, že&nbsp;v&nbsp;té chvíli byly jeho vyhlídky na&nbsp;burze lepší.</span></p>
          <p class="chunk" data-nb-ref-number="522" data-nb-words="20" data-nb-chars="118"><span class="idea" data-nb-ref-number="522" id="idea522" data-nb-words="20" data-nb-chars="118">Ada přišla během týdne nejméně třikrát do&nbsp;kanceláře. Teprve po&nbsp;druhé návštěvě mě&nbsp;napadlo, že&nbsp;snad chce mluvit se&nbsp;mnou.</span></p>
          <p class="chunk" data-nb-ref-number="523" data-nb-words="56" data-nb-chars="338"><span class="idea" data-nb-ref-number="523" id="idea523" data-nb-words="56" data-nb-chars="338">Poprvé narazila na&nbsp;Niliniho, který se&nbsp;zase jednou dal do&nbsp;mého vzdělávání. Čekala celou hodinu, jestli neodejde, ale udělala chybu, že&nbsp;se&nbsp;s&nbsp;ním bavila, protože si&nbsp;pak myslel, že&nbsp;musí zůstat. Když se&nbsp;představili, oddychl jsem si, ulevilo se&nbsp;mi, že&nbsp;se&nbsp;ta&nbsp;Niliniho mandi­bulární jamka už&nbsp;neobrací ke&nbsp;mně. Jejich rozhovoru jsem se&nbsp;ne­účastnil.</span></p>
          <p class="chunk" data-nb-ref-number="524" data-nb-words="136" data-nb-chars="805"><span class="idea" data-nb-ref-number="524" id="idea524" data-nb-words="136" data-nb-chars="805">Nilini byl dokonce duchaplný a&nbsp;překvapil Adu, když vyprávěl, že&nbsp;se&nbsp;v&nbsp;Tergesteu klevetí stejně jako v&nbsp;budoáru nějaké dámy. Jenomže na&nbsp;burze jsou lidé podle něho jako vždycky lépe informováni než jinde. Adě se&nbsp;zdálo, že&nbsp;Nilini ženy pomlouvá. Řekla, že&nbsp;ani neví, co&nbsp;to&nbsp;jsou klepy. V&nbsp;té chvíli jsem zasáhl, abych potvrdil, že&nbsp;za&nbsp;celá dlouhá léta, co&nbsp;ji&nbsp;znám, jsem nikdy neslyšel, že&nbsp;by&nbsp;z&nbsp;jejích úst vyšlo slovo, které by&nbsp;klepy i&nbsp;jenom připomínalo. Říkal jsem to&nbsp;s&nbsp;úsměvem, protože se&nbsp;mi&nbsp;zdálo, jako bych jí&nbsp;to&nbsp;vyčítal. Nepomlouvala, poněvadž se&nbsp;záležitostmi druhých vlastně nezabývala. Zpočátku, dokud kvetla zdravím, myslela na&nbsp;vlastní věci, a&nbsp;pak, když ji&nbsp;zachvátila nemoc, zůstal v&nbsp;ní už&nbsp;jen kousínek volného místa, a&nbsp;to zabrala její žárlivost. Byla opravdový sobec, ale moje svědectví přijala s&nbsp;vděčností.</span></p>
          <p class="chunk" data-nb-ref-number="525" data-nb-words="81" data-nb-chars="444"><span class="idea" data-nb-ref-number="525" id="idea525" data-nb-words="81" data-nb-chars="444">Nilini dělal, jako by&nbsp;nevěřil ani jí, ani mně. Řekl, že&nbsp;mě&nbsp;zná mnoho let a&nbsp;je přesvědčen, že&nbsp;jsem velice naivní. To&nbsp;mě&nbsp;pobavilo a&nbsp;pobavilo to&nbsp;i&nbsp;Adu. Zato jsem byl velice rozmrzelý, když prohlásil&nbsp;– poprvé před třetí osobou&nbsp;– že&nbsp;jsem jedním z&nbsp;jeho nejlepších přátel a&nbsp;že mě&nbsp;tedy důkladně zná. Neodvážil jsem se&nbsp;proti tomu ohradit, ale cítil jsem se&nbsp;tím drzým prohlášením uražen ve&nbsp;svém studu jako dívka pokáraná veřejně, že&nbsp;se&nbsp;dopouští smilstva.</span></p>
          <p class="chunk" data-nb-ref-number="526" data-nb-words="57" data-nb-chars="323"><span class="idea" data-nb-ref-number="526" id="idea526" data-nb-words="57" data-nb-chars="323">Jsem tak prostoduchý, řekl Nilini, že&nbsp;by&nbsp;Ada mohla s&nbsp;obvyklou ženskou prohnaností v&nbsp;mé přítomnosti pomlouvat a&nbsp;já bych to&nbsp;ani nezpozoroval. Mně se&nbsp;zdálo, že&nbsp;se&nbsp;Ada těmi pochybnými komplimenty baví i&nbsp;nadále, později jsem se&nbsp;však dozvěděl, že&nbsp;ho&nbsp;nechávala mluvit v&nbsp;naději, že&nbsp;se&nbsp;vymluví a&nbsp;odejde. Na&nbsp;to&nbsp;však měla čekat marně.</span></p>
          <p class="chunk" data-nb-ref-number="527" data-nb-words="63" data-nb-chars="346"><span class="idea" data-nb-ref-number="527" id="idea527" data-nb-words="63" data-nb-chars="346">Když přišla Ada podruhé, byl jsem s&nbsp;Guidem. Tenkrát jsem v&nbsp;její tváři četl výraz netrpělivosti a&nbsp;uhodl jsem, že&nbsp;hledá mne. Než opět přišla, pohrával jsem si&nbsp;se&nbsp;svými obvyklými sny. V&nbsp;podstatě na&nbsp;mně lásku nežádala, ale příliš často chtěla být se&nbsp;mnou sama. Pro muže je&nbsp;těžké pochopit, co&nbsp;ženy chtějí, taky proto, že&nbsp;to&nbsp;často nevědí ani ženy samy.</span></p>
          <p class="chunk" data-nb-ref-number="528" data-nb-words="52" data-nb-chars="303"><span class="idea" data-nb-ref-number="528" id="idea528" data-nb-words="52" data-nb-chars="303">Z&nbsp;jejích slov jsem si&nbsp;žádný nový cit nevyvodil. Adě se&nbsp;hlas zadrhával vzrušením, sotva se&nbsp;mnou mohla promluvit, ne&nbsp;však proto, že&nbsp;mluvila se&nbsp;mnou. Chtěla vědět, z&nbsp;jakých důvodů nebyla Carmen propuštěna. Pověděl jsem jí&nbsp;všechno, co&nbsp;jsem o&nbsp;tom věděl, včetně toho našeho pokusu obstarat jí&nbsp;místo u&nbsp;Oliviho.</span></p>
          <p class="chunk" data-nb-ref-number="529" data-nb-words="44" data-nb-chars="274"><span class="idea" data-nb-ref-number="529" id="idea529" data-nb-words="44" data-nb-chars="274">Okamžitě se&nbsp;trochu uklidnila, protože to, co&nbsp;jsem jí&nbsp;řekl, odpovídalo přesně tomu, co&nbsp;jí&nbsp;řekl Guido. Později jsem se&nbsp;dozvěděl, že&nbsp;ty&nbsp;záchvaty žárlivosti se&nbsp;u&nbsp;ní opakovaly pravidelně. Dostavovaly se&nbsp;bez jakékoli zjevné příčiny a&nbsp;mizely po&nbsp;nějakém slově, které ji&nbsp;přesvědčilo.</span></p>
          <p class="chunk" data-nb-ref-number="530" data-nb-words="33" data-nb-chars="184"><span class="idea" data-nb-ref-number="530" id="idea530" data-nb-words="33" data-nb-chars="184">Zeptala se&nbsp;mne ještě na&nbsp;dvě věci, a&nbsp;to jestli je&nbsp;opravdu tak obtížné najít pro sekretářku nějaké místo a&nbsp;jestli Carmenina rodina žije v&nbsp;takových poměrech, že&nbsp;je&nbsp;závislá na&nbsp;jejím platu.</span></p>
          <p class="chunk" data-nb-ref-number="531" data-nb-words="34" data-nb-chars="185"><span class="idea" data-nb-ref-number="531" id="idea531" data-nb-words="34" data-nb-chars="185">Vysvětlil jsem jí, že&nbsp;teď je&nbsp;v&nbsp;Terstu těžké najít pro ženu práci v&nbsp;kanceláři. A&nbsp;pokud šlo o&nbsp;její druhou otázku, na&nbsp;tu&nbsp;jsem odpovědět nemohl, nikoho z&nbsp;Carmeniny rodiny jsem totiž neznal.</span></p>
          <p class="chunk" data-nb-ref-number="532" data-nb-words="18" data-nb-chars="96"><span class="idea" data-nb-ref-number="532" id="idea532" data-nb-words="18" data-nb-chars="96">„Ale Guido zná v&nbsp;té rodině všechny,“ zašeptala Ada hněvivě a&nbsp;po tvářích se&nbsp;jí&nbsp;znovu řinuly slzy.</span></p>
          <p class="chunk" data-nb-ref-number="533" data-nb-words="54" data-nb-chars="292"><span class="idea" data-nb-ref-number="533" id="idea533" data-nb-words="54" data-nb-chars="292">Pak mi&nbsp;na&nbsp;rozloučenou stiskla ruku a&nbsp;poděkovala mi. Usmívala se&nbsp;skrze ty&nbsp;slzy a&nbsp;řekla, že&nbsp;ví, že&nbsp;se&nbsp;na&nbsp;mne může spolehnout. Ten úsměv se&nbsp;mi&nbsp;líbil, protože nebyl určen švagrovi, nýbrž tomu, kdo s&nbsp;ní byl spojen tajnými pouty. Pokusil jsem se&nbsp;dokázat, že&nbsp;si&nbsp;ten úsměv zasluhuju, a&nbsp;zašeptal jsem:</span></p>
          <p class="chunk" data-nb-ref-number="534" data-nb-words="13" data-nb-chars="71"><span class="idea" data-nb-ref-number="534" id="idea534" data-nb-words="13" data-nb-chars="71">„Nemám strach o&nbsp;Guida kvůli Carmen, ale kvůli tomu, že&nbsp;hraje na&nbsp;burze!“</span></p>
          <p class="chunk" data-nb-ref-number="535" data-nb-words="20" data-nb-chars="100"><span class="idea" data-nb-ref-number="535" id="idea535" data-nb-words="20" data-nb-chars="100">„To není důležité. Mluvila jsem o&nbsp;tom i&nbsp;s&nbsp;matkou. Otec taky hrál na&nbsp;burze a&nbsp;vydělal tam plno peněz!“</span></p>
          <p class="chunk" data-nb-ref-number="536" data-nb-words="10" data-nb-chars="52"><span class="idea" data-nb-ref-number="536" id="idea536" data-nb-words="10" data-nb-chars="52">Byl jsem tou odpovědí vyveden z&nbsp;míry a&nbsp;naléhal jsem:</span></p>
          <p class="chunk" data-nb-ref-number="537" data-nb-words="12" data-nb-chars="68"><span class="idea" data-nb-ref-number="537" id="idea537" data-nb-words="12" data-nb-chars="68">„Ten Nilini se&nbsp;mi&nbsp;nelíbí. Není vůbec pravda, že&nbsp;jsem jeho přítelem.“</span></p>
          <p class="chunk" data-nb-ref-number="538" data-nb-words="6" data-nb-chars="33"><span class="idea" data-nb-ref-number="538" id="idea538" data-nb-words="6" data-nb-chars="33">Podívala se&nbsp;na&nbsp;mne s&nbsp;překvapením:</span></p>
          <p class="chunk" data-nb-ref-number="539" data-nb-words="24" data-nb-chars="123"><span class="idea" data-nb-ref-number="539" id="idea539" data-nb-words="24" data-nb-chars="123">„Mně se&nbsp;zdá, že&nbsp;je&nbsp;čestný. Guido ho&nbsp;má&nbsp;taky velice rád. A&nbsp;myslím si, že&nbsp;Guido je&nbsp;teď ve&nbsp;svých záležitostech velmi pečlivý.“</span></p>
          <p class="chunk" data-nb-ref-number="540" data-nb-words="106" data-nb-chars="613"><span class="idea" data-nb-ref-number="540" id="idea540" data-nb-words="106" data-nb-chars="613">Byl jsem pevně rozhodnut neříct o&nbsp;Guidovi nic špatného, a&nbsp;tak jsem mlčel. Když jsem se&nbsp;ocitl sám, nemyslel jsem na&nbsp;Guida, ale na&nbsp;sebe. Možná že&nbsp;bylo dobře, že&nbsp;mi&nbsp;Ada konečně připadala jako má&nbsp;sestra a&nbsp;nic jiného. Neslibovala lásku a&nbsp;nehrozila láskou. Několik dní jsem běhal po&nbsp;městě, neklidný a&nbsp;vyvedený z&nbsp;rovnováhy. Nemohl jsem dospět k&nbsp;tomu, abych si&nbsp;rozuměl. Proč jsem se&nbsp;cítil tak, jako kdyby mě&nbsp;v&nbsp;té chvíli opustila Carla? Nepřihodilo se&nbsp;mi&nbsp;nic nového. Upřímně si&nbsp;myslím, že&nbsp;jsem vždycky potřeboval nějaké dobrodružství nebo komplikace, které se&nbsp;mu&nbsp;podobají. Mé&nbsp;vztahy k&nbsp;Adě nebyly teď už&nbsp;vůbec komplikované.</span></p>
          <p class="chunk" data-nb-ref-number="541" data-nb-words="32" data-nb-chars="176"><span class="idea" data-nb-ref-number="541" id="idea541" data-nb-words="32" data-nb-chars="176">Nilini jednoho dne kázal ze&nbsp;své lenošky víc než obvykle: od&nbsp;obzoru se&nbsp;blíží bouře, není to&nbsp;nic jiného než zdražení peněz. Burza byla rázem nasycená a&nbsp;nemohla už&nbsp;nic víc pozřít.</span></p>
          <p class="chunk" data-nb-ref-number="542" data-nb-words="5" data-nb-chars="33"><span class="idea" data-nb-ref-number="542" id="idea542" data-nb-words="5" data-nb-chars="33">„Vrhněme tam sodík!“ navrhl jsem.</span></p>
          <p class="chunk" data-nb-ref-number="543" data-nb-words="39" data-nb-chars="213"><span class="idea" data-nb-ref-number="543" id="idea543" data-nb-words="39" data-nb-chars="213">Toto přerušení se&nbsp;mu&nbsp;pranic nelíbilo, ale aby se&nbsp;nemusel zlobit, přešel je: najednou jsou peníze na&nbsp;tomto světě vzácné, a&nbsp;proto drahé. Byl překvapen, že&nbsp;k&nbsp;tomu došlo už&nbsp;teď, předvídal, že&nbsp;k&nbsp;tomu dojde až&nbsp;za&nbsp;měsíc.</span></p>
          <p class="chunk" data-nb-ref-number="544" data-nb-words="8" data-nb-chars="53"><span class="idea" data-nb-ref-number="544" id="idea544" data-nb-words="8" data-nb-chars="53">„Nejspíš poslali všechny peníze na&nbsp;měsíc,“ řekl jsem.</span></p>
          <p class="chunk" data-nb-ref-number="545" data-nb-words="31" data-nb-chars="176"><span class="idea" data-nb-ref-number="545" id="idea545" data-nb-words="31" data-nb-chars="176">„To jsou vážné věci, o&nbsp;kterých se&nbsp;nežertuje,“ prohlásil Nilini a&nbsp;díval se&nbsp;dál na&nbsp;strop. „Teď se&nbsp;uvidí, kdo má&nbsp;srdce opravdového bojovníka a&nbsp;kdo naopak při první ráně podlehne.“</span></p>
          <p class="chunk" data-nb-ref-number="546" data-nb-words="53" data-nb-chars="310"><span class="idea" data-nb-ref-number="546" id="idea546" data-nb-words="53" data-nb-chars="310">Tak jako jsem nepochopil, proč by&nbsp;peníze měly být na&nbsp;tomto světě vzácnější, nedomyslel jsem si&nbsp;ani, proč Nilini řadí Guida mezi bojovníky, kteří mají dokázat svou statečnost. Byl jsem tak zvyklý bránit se&nbsp;jeho kázáním tím, že&nbsp;jsem jim nevěnoval pozornost, že&nbsp;jsem i&nbsp;tohle pouštěl jedním uchem tam a&nbsp;druhým ven.</span></p>
          <p class="chunk" data-nb-ref-number="547" data-nb-words="118" data-nb-chars="701"><span class="idea" data-nb-ref-number="547" id="idea547" data-nb-words="118" data-nb-chars="701">Ale o&nbsp;pár dní později už&nbsp;Nilini zpíval docela jinou písničku. Nastala nová situace. Nilini objevil, že&nbsp;Guido pracuje s&nbsp;jiným makléřem, a&nbsp;začal se&nbsp;podrážděným tónem ohrazovat, že&nbsp;se&nbsp;vůči Guidovi nikdy v&nbsp;ničem neprohřešil, ani co&nbsp;se&nbsp;diskrétnosti týče. Dovolával se&nbsp;v&nbsp;tom mého svědectví. Neudržoval snad Guidovy obchody v&nbsp;tajnosti dokonce i&nbsp;přede mnou, přestože mě&nbsp;stále považuje za&nbsp;svého nejlepšího přítele? Jenomže teď už&nbsp;není žádnými ohledy vázán a&nbsp;může přede mnou křičet na&nbsp;celé kolo, že&nbsp;Guido je&nbsp;v&nbsp;tom až&nbsp;po&nbsp;krk. Tvrdil, že&nbsp;pomocí obchodů uzavřených jeho prostřednictvím by&nbsp;byl Guido mohl při sebelehčím zlepšení vydržet a&nbsp;počkat na&nbsp;lepší časy. Proto je&nbsp;strašné, že&nbsp;mu&nbsp;při první nesnázi tak ublížil.</span></p>
          <p class="chunk" data-nb-ref-number="548" data-nb-words="36" data-nb-chars="208"><span class="idea" data-nb-ref-number="548" id="idea548" data-nb-words="36" data-nb-chars="208">To&nbsp;nebyla Ada! Nilini byl ve&nbsp;své žárlivosti nezkrotitelný. Chtěl jsem na&nbsp;něm další informace, ale on&nbsp;byl čím dál rozhořčenější a&nbsp;pořád mluvil o&nbsp;křivdě, která se&nbsp;mu&nbsp;stala. Přesto však zůstával i&nbsp;pak diskrétní.</span></p>
          <p class="chunk" data-nb-ref-number="549" data-nb-words="21" data-nb-chars="125"><span class="idea" data-nb-ref-number="549" id="idea549" data-nb-words="21" data-nb-chars="125">Odpoledne jsem našel Guida v&nbsp;kanceláři. Ležel na&nbsp;naší pohovce v&nbsp;podivném stavu mezi zoufalstvím a&nbsp;spánkem. Zeptal jsem se&nbsp;ho:</span></p>
          <p class="chunk" data-nb-ref-number="550" data-nb-words="9" data-nb-chars="33"><span class="idea" data-nb-ref-number="550" id="idea550" data-nb-words="9" data-nb-chars="33">„Tak ty&nbsp;jsi v&nbsp;tom teď až&nbsp;po&nbsp;krk?“</span></p>
          <p class="chunk" data-nb-ref-number="551" data-nb-words="12" data-nb-chars="72"><span class="idea" data-nb-ref-number="551" id="idea551" data-nb-words="12" data-nb-chars="72">Hned mi&nbsp;neodpověděl. Zvedl ruku, zakryl si&nbsp;jí&nbsp;zpustošený obličej a&nbsp;řekl:</span></p>
          <p class="chunk" data-nb-ref-number="552" data-nb-words="8" data-nb-chars="54"><span class="idea" data-nb-ref-number="552" id="idea552" data-nb-words="8" data-nb-chars="54">„Viděl jsi někdy člověka nešťastnějšího, než jsem já?“</span></p>
          <p class="chunk" data-nb-ref-number="553" data-nb-words="20" data-nb-chars="103"><span class="idea" data-nb-ref-number="553" id="idea553" data-nb-words="20" data-nb-chars="103">Odtáhl ruku z&nbsp;obličeje a&nbsp;obrátil se&nbsp;na&nbsp;záda. Zavřel zase oči a&nbsp;zdálo se, že&nbsp;na&nbsp;mou přítomnost zapomněl.</span></p>
          <p class="chunk" data-nb-ref-number="554" data-nb-words="208" data-nb-chars="1243"><span class="idea" data-nb-ref-number="554" id="idea554" data-nb-words="208" data-nb-chars="1243">Nedovedl jsem mu&nbsp;poskytnout žádnou útěchu. Skutečně mě&nbsp;uráželo, že&nbsp;si&nbsp;myslel, že&nbsp;je&nbsp;nejnešťastnější člověk na&nbsp;světě. To, co&nbsp;řekl, nebylo přehánění, ale bohapustá lež. Kdybych mohl, byl bych mu&nbsp;pomohl, ale utěšovat jsem ho&nbsp;nemohl. Podle mne si&nbsp;nezaslouží soucit ani ten, kdo je&nbsp;nevinnější a&nbsp;nešťastnější než Guido, protože jinak by&nbsp;nebylo v&nbsp;našem životě místo pro nic jiného než pro tento cit, a&nbsp;to by&nbsp;znamenalo velkou nudu. Zákon přírody nedává právo na&nbsp;štěstí, naopak předpisuje bídu a&nbsp;bolest. Když někde zůstane ležet nějaké jídlo, přihrnou se&nbsp;ze&nbsp;všech stran příživníci, a&nbsp;jestliže jich je&nbsp;nedostatek, rychle se&nbsp;rozmnoží. A&nbsp;co nevidět kořist sotva stačí a&nbsp;hned nato už&nbsp;nestačí, neboť příroda nepočítá, nýbrž dělá pokusy. Když už&nbsp;kořist nestačí, musí se&nbsp;počet jedlíků zmenšit pomocí smrti, jíž předchází bolest, a&nbsp;tím je&nbsp;rovnováha na&nbsp;okamžik zase obnovena. Proč si&nbsp;naříkat? A&nbsp;přece si&nbsp;všichni naříkají. Ti, kdo z&nbsp;kořisti nic neměli, umírají a&nbsp;křičí cosi o&nbsp;nespravedlnosti, a&nbsp;ti, kdo se&nbsp;na&nbsp;kořisti podíleli, jsou toho mínění, že&nbsp;měli právo na&nbsp;větší podíl. Proč neumírají a&nbsp;nežijí mlčky? Zato je&nbsp;sympatická radost toho, kdo si&nbsp;dokázal získat dostatek pokrmu, i&nbsp;když se&nbsp;za&nbsp;potlesku ukazuje na&nbsp;slunci. Jediný přípustný křik je&nbsp;křik triumfujícího.</span></p>
          <p class="chunk" data-nb-ref-number="555" data-nb-words="60" data-nb-chars="360"><span class="idea" data-nb-ref-number="555" id="idea555" data-nb-words="60" data-nb-chars="360">Jenže Guido! Jemu chyběly všechny vlastnosti potřebné k&nbsp;tomu, aby si&nbsp;vymohl nebo jen uchoval bohatství. Přicházel od&nbsp;hracího stolu a&nbsp;plakal, že&nbsp;prohrál. Nechoval se&nbsp;tedy ani jako gentleman a&nbsp;mně z&nbsp;toho bylo špatně. Proto a&nbsp;jedině proto u&nbsp;mne Guido nenacházel sympatie ve&nbsp;chvílích, kdy je&nbsp;tak potřeboval. Ani moje opakovaná předsevzetí mě&nbsp;k&nbsp;tomu nemohla přimět.</span></p>
          <p class="chunk" data-nb-ref-number="556" data-nb-words="45" data-nb-chars="245"><span class="idea" data-nb-ref-number="556" id="idea556" data-nb-words="45" data-nb-chars="245">Guidův dech se&nbsp;zatím stával čím dále pravidelnějším a&nbsp;hlasitějším. Usínal! Jak málo mužný byl v&nbsp;neštěstí! Odnesli mu&nbsp;jídlo a&nbsp;on zavřel oči možná proto, aby mohl snít o&nbsp;tom, že&nbsp;jídlo přece jenom má, místo aby je&nbsp;pořádně otevřel a&nbsp;kousek si&nbsp;urval.</span></p>
          <p class="chunk" data-nb-ref-number="557" data-nb-words="38" data-nb-chars="204"><span class="idea" data-nb-ref-number="557" id="idea557" data-nb-words="38" data-nb-chars="204">Jala mě&nbsp;zvědavost, jestli Ada ví&nbsp;o&nbsp;pohromě, která ho&nbsp;postihla. Hlasitě jsem se&nbsp;ho&nbsp;na&nbsp;to&nbsp;zeptal. Trhl sebou a&nbsp;chvíli mu&nbsp;trvalo, než si&nbsp;zvykl na&nbsp;pohromu, která se&nbsp;před ním najednou objevila v&nbsp;celém rozsahu.</span></p>
          <p class="chunk" data-nb-ref-number="558" data-nb-words="7" data-nb-chars="41"><span class="idea" data-nb-ref-number="558" id="idea558" data-nb-words="7" data-nb-chars="41">„Neví,“ zamumlal. A&nbsp;pak znovu zavřel oči.</span></p>
          <p class="chunk" data-nb-ref-number="559" data-nb-words="43" data-nb-chars="241"><span class="idea" data-nb-ref-number="559" id="idea559" data-nb-words="43" data-nb-chars="241">Všichni, které zasáhne takový tvrdý úder, mají nepochybně sklon spát. Spánek obnovuje síly. Díval jsem se&nbsp;na&nbsp;něho dál s&nbsp;váháním. Ale jak mu&nbsp;člověk může pomoct, když spí? Teď nebylo kdy spát. Popadl jsem ho&nbsp;drsně za&nbsp;rameno a&nbsp;zatřásl jsem jím:</span></p>
          <p class="chunk" data-nb-ref-number="560" data-nb-words="1" data-nb-chars="8"><span class="idea" data-nb-ref-number="560" id="idea560" data-nb-words="1" data-nb-chars="8">„Guido!“</span></p>
          <p class="chunk" data-nb-ref-number="561" data-nb-words="15" data-nb-chars="87"><span class="idea" data-nb-ref-number="561" id="idea561" data-nb-words="15" data-nb-chars="87">Opravdu spal. Díval se&nbsp;na&nbsp;mne nejistě pohledem ještě zastřeným spánkem a&nbsp;pak se&nbsp;zeptal:</span></p>
          <p class="chunk" data-nb-ref-number="562" data-nb-words="13" data-nb-chars="74"><span class="idea" data-nb-ref-number="562" id="idea562" data-nb-words="13" data-nb-chars="74">„Co chceš?“ A&nbsp;hned nato svou otázku s&nbsp;hněvem opakoval: „Co vlastně chceš?“</span></p>
          <p class="chunk" data-nb-ref-number="563" data-nb-words="47" data-nb-chars="248"><span class="idea" data-nb-ref-number="563" id="idea563" data-nb-words="47" data-nb-chars="248">Chtěl jsem mu&nbsp;pomoct, jinak bych přece neměl právo jej vzbudit. I&nbsp;já jsem se&nbsp;rozčílil a&nbsp;vykřikl jsem, že&nbsp;teď není čas spát, je&nbsp;třeba si&nbsp;pospíšit a&nbsp;hledat východisko. Musí se&nbsp;to&nbsp;spočítat a&nbsp;projednat se&nbsp;všemi členy rodiny, naší i&nbsp;jeho v&nbsp;Buenos Aires.</span></p>
          <p class="chunk" data-nb-ref-number="564" data-nb-words="20" data-nb-chars="107"><span class="idea" data-nb-ref-number="564" id="idea564" data-nb-words="20" data-nb-chars="107">Guido se&nbsp;posadil. Byl ještě trochu vyvedený z&nbsp;míry, že&nbsp;jsem ho&nbsp;tak probudil do&nbsp;tohoto světa. Trpce mi&nbsp;řekl:</span></p>
          <p class="chunk" data-nb-ref-number="565" data-nb-words="47" data-nb-chars="268"><span class="idea" data-nb-ref-number="565" id="idea565" data-nb-words="47" data-nb-chars="268">„Byl bys udělal líp, kdybys mě&nbsp;byl nechal spát. Kdo myslíš, že&nbsp;mi&nbsp;teď pomůže? Copak už&nbsp;si&nbsp;nevzpomínáš, co&nbsp;jsem všechno musel dělat posledně, abych získal to&nbsp;málo, co&nbsp;jsem potřeboval na&nbsp;svou záchranu? Tentokrát jde o&nbsp;povážlivou sumu. Na&nbsp;koho se&nbsp;mám podle tebe obrátit?“</span></p>
          <p class="chunk" data-nb-ref-number="566" data-nb-words="19" data-nb-chars="105"><span class="idea" data-nb-ref-number="566" id="idea566" data-nb-words="19" data-nb-chars="105">Bez jakéhokoli citu a&nbsp;přímo se&nbsp;zlostí, že&nbsp;budu muset dávat a&nbsp;ochu­zovat sebe i&nbsp;svou rodinu, jsem vykřikl:</span></p>
          <p class="chunk" data-nb-ref-number="567" data-nb-words="18" data-nb-chars="106"><span class="idea" data-nb-ref-number="567" id="idea567" data-nb-words="18" data-nb-chars="106">„Copak tu&nbsp;nejsem taky já?“ Ale pak mi&nbsp;skoupost vnukla, abych svou obětavost hned od&nbsp;samého počátku mírnil:</span></p>
          <p class="chunk" data-nb-ref-number="568" data-nb-words="14" data-nb-chars="84"><span class="idea" data-nb-ref-number="568" id="idea568" data-nb-words="14" data-nb-chars="84">„Copak tu&nbsp;není Ada? Není tu&nbsp;naše tchyně? Nemůžeme se&nbsp;spojit, abychom tě&nbsp;zachránili?“</span></p>
          <p class="chunk" data-nb-ref-number="569" data-nb-words="90" data-nb-chars="477"><span class="idea" data-nb-ref-number="569" id="idea569" data-nb-words="90" data-nb-chars="477">Vstal a&nbsp;přistoupil ke&nbsp;mně se&nbsp;zřejmým úmyslem obejmout mě. Ale právě to&nbsp;jsem nechtěl. Nabídl jsem mu&nbsp;svou pomoc, a&nbsp;tak jsem měl právo vyčinit mu, a&nbsp;taky jsem toho v&nbsp;plné míře využil. Vyčetl jsem mu&nbsp;jeho nynější slabost, ale i&nbsp;jeho domýšlivost, která trvala až&nbsp;do&nbsp;té&nbsp;chvíle a&nbsp;přivedla ho&nbsp;na&nbsp;mizinu. Jednal podle své hlavy, aniž se&nbsp;s&nbsp;někým radil. Tolikrát jsem se&nbsp;snažil dostat od&nbsp;něho nějaké zprávy, abych ho&nbsp;zadržel a&nbsp;zachránil, ale on&nbsp;mi&nbsp;je&nbsp;odmítl a&nbsp;měl důvěru jedině k&nbsp;Nilimu.</span></p>
          <p class="chunk" data-nb-ref-number="570" data-nb-words="28" data-nb-chars="160"><span class="idea" data-nb-ref-number="570" id="idea570" data-nb-words="28" data-nb-chars="160">Tu&nbsp;se&nbsp;Guido usmál, opravdu se&nbsp;smál, nešťastník! Řekl mi, že&nbsp;už&nbsp;čtrnáct dní s&nbsp;Nilinim nepracuje, protože si&nbsp;vzal do&nbsp;hlavy, že&nbsp;mu&nbsp;Niliniho rypák přináší neštěstí.</span></p>
          <p class="chunk" data-nb-ref-number="571" data-nb-words="105" data-nb-chars="592"><span class="idea" data-nb-ref-number="571" id="idea571" data-nb-words="105" data-nb-chars="592">To&nbsp;jeho spaní a&nbsp;ten jeho smích byly pro něho příznačné: všechny kolem sebe ničil, a&nbsp;přitom se&nbsp;smál. Tvářil jsem se&nbsp;jako přísný soudce, protože měl-li být Guido zachráněn, bylo jej třeba nejprve vychovat. Chtěl jsem vědět, kolik ztratil, a&nbsp;když mi&nbsp;řekl, že&nbsp;to&nbsp;přesně neví, tak jsem se&nbsp;rozčílil. A&nbsp;rozzlobil jsem se&nbsp;ještě víc, když uvedl poměrně malou cifru, která, jak se&nbsp;pak ukázalo, představovala částku splatnou do&nbsp;patnáctého běžného měsíce, tedy do&nbsp;pouhých dvou dnů. Ale Guido mě&nbsp;ujišťoval, že&nbsp;je&nbsp;čas až&nbsp;do&nbsp;konce měsíce a&nbsp;že se&nbsp;věci mohou změnit. Nouze o&nbsp;peníze nebude na&nbsp;trhu trvat věčně.</span></p>
          <p class="chunk" data-nb-ref-number="572" data-nb-words="3" data-nb-chars="17"><span class="idea" data-nb-ref-number="572" id="idea572" data-nb-words="3" data-nb-chars="17">Rozkřikl jsem se:</span></p>
          <p class="chunk" data-nb-ref-number="573" data-nb-words="77" data-nb-chars="431"><span class="idea" data-nb-ref-number="573" id="idea573" data-nb-words="77" data-nb-chars="431">„Když nejsou peníze tady, chceš je&nbsp;snad sebrat na&nbsp;měsíci?“ Dodal jsem, že&nbsp;už&nbsp;nesmí hrát ani den. Nemůže přece riskovat, že&nbsp;ztráta, už&nbsp;tak obrovská, ještě vzroste. Řekl jsem mu&nbsp;taky, že&nbsp;se&nbsp;ztráta rozdělí na&nbsp;čtyři díly, které poneseme já, on&nbsp;(to jest jeho otec), paní Malfentiová a&nbsp;Ada, že&nbsp;se&nbsp;musíme vrátit k&nbsp;našemu podnikání, které je&nbsp;bez rizika, a&nbsp;že už&nbsp;nikdy nechci vidět v&nbsp;naší kanceláři ani Niliniho, ani žádného jiného makléře.</span></p>
          <p class="chunk" data-nb-ref-number="574" data-nb-words="15" data-nb-chars="97"><span class="idea" data-nb-ref-number="574" id="idea574" data-nb-words="15" data-nb-chars="97">Guido mě&nbsp;mírně, velice mírně poprosil, abych tolik nekřičel, protože by&nbsp;nás mohli slyšet sousedé.</span></p>
          <p class="chunk" data-nb-ref-number="575" data-nb-words="46" data-nb-chars="262"><span class="idea" data-nb-ref-number="575" id="idea575" data-nb-words="46" data-nb-chars="262">S&nbsp;velkým úsilím jsem se&nbsp;snažil uklidnit a&nbsp;podařilo se&nbsp;mi&nbsp;to&nbsp;jen proto, že&nbsp;jsem mu&nbsp;pak polohlasem říkal další nehoráznosti. Jeho ztráta je&nbsp;hotový zločin. Jen pitomec se&nbsp;může dostat do&nbsp;takového maléru. Považoval jsem opravdu za&nbsp;nutné povědět mu, zač je&nbsp;toho loket.</span></p>
          <p class="chunk" data-nb-ref-number="576" data-nb-words="36" data-nb-chars="207"><span class="idea" data-nb-ref-number="576" id="idea576" data-nb-words="36" data-nb-chars="207">Tu&nbsp;Guido mírně zaprotestoval. Kdo nehraje na&nbsp;burze? Ani náš tchán, takový solidní obchodník, nevynechal v&nbsp;životě jediný den, aby si&nbsp;nepřihřál nějaké želízko v&nbsp;ohni. Ostatně&nbsp;– Guido to&nbsp;věděl&nbsp;– hrál jsem i&nbsp;já.</span></p>
          <p class="chunk" data-nb-ref-number="577" data-nb-words="22" data-nb-chars="120"><span class="idea" data-nb-ref-number="577" id="idea577" data-nb-words="22" data-nb-chars="120">Ohradil jsem se&nbsp;proti tomu tvrzením, že&nbsp;hrát a&nbsp;hrát je&nbsp;rozdíl. On&nbsp;riskoval na&nbsp;burze celé jmění, já&nbsp;výnos jednoho měsíce.</span></p>
          <p class="chunk" data-nb-ref-number="578" data-nb-words="31" data-nb-chars="195"><span class="idea" data-nb-ref-number="578" id="idea578" data-nb-words="31" data-nb-chars="195">Guidovy dětinské pokusy zbavit se&nbsp;odpovědnosti působily na&nbsp;mne žalostně. Guido ujišťoval, že&nbsp;to&nbsp;Nilini ho&nbsp;přiměl, aby hrál víc, než chtěl, protože ho&nbsp;přesvědčoval, že&nbsp;si&nbsp;pomůže k&nbsp;velkému majetku.</span></p>
          <p class="chunk" data-nb-ref-number="579" data-nb-words="82" data-nb-chars="494"><span class="idea" data-nb-ref-number="579" id="idea579" data-nb-words="82" data-nb-chars="494">Smál jsem se&nbsp;a&nbsp;posmíval jsem se&nbsp;mu. Nilinimu nelze nic vyčítat, dělal prostě své obchody. A&nbsp;vůbec, což Guido nepospíchal zvýšit svou sázku prostřednictvím jiného makléře, když se&nbsp;s&nbsp;Nilinim rozešel? Byl by&nbsp;se&nbsp;mohl chlubit svým novým prostředníkem, kdyby s&nbsp;ním byl hrál bez Niliniho vědomí na&nbsp;<em>baisse</em><sup id="fnref:3"><a href="#fn:3" class="footnote-ref" role="doc-noteref">3</a></sup>. Ale k&nbsp;záchraně jistě nemohlo stačit změnit makléře a&nbsp;pokračovat stejným způsobem se&nbsp;stejnou smůlou. Nakonec mě&nbsp;chtěl přimět, abych ho&nbsp;nechal na&nbsp;pokoji, a&nbsp;s&nbsp;potlačeným vzlykem uznal, že&nbsp;se&nbsp;mýlil.</span></p>
          <p class="chunk" data-nb-ref-number="580" data-nb-words="42" data-nb-chars="223"><span class="idea" data-nb-ref-number="580" id="idea580" data-nb-words="42" data-nb-chars="223">Přestal jsem ho&nbsp;peskovat. Bylo mi&nbsp;ho&nbsp;v&nbsp;té chvíli opravdu líto a&nbsp;byl bych ho&nbsp;dokonce objal, kdyby chtěl. Řekl jsem mu, že&nbsp;hned půjdu obstarat peníze, které mám dodat, a&nbsp;promluvím s&nbsp;tchyní. Guido si&nbsp;zase vezme na&nbsp;starost Adu.</span></p>
          <p class="chunk" data-nb-ref-number="581" data-nb-words="27" data-nb-chars="137"><span class="idea" data-nb-ref-number="581" id="idea581" data-nb-words="27" data-nb-chars="137">Můj soucit se&nbsp;ještě zvětšil, když mi&nbsp;svěřil, že&nbsp;by&nbsp;s&nbsp;tchyní rád promluvil místo mne, ale že&nbsp;ho&nbsp;trýzní pomyšlení, že&nbsp;by&nbsp;měl mluvit s&nbsp;Adou.</span></p>
          <p class="chunk" data-nb-ref-number="582" data-nb-words="27" data-nb-chars="159"><span class="idea" data-nb-ref-number="582" id="idea582" data-nb-words="27" data-nb-chars="159">„Znáš přece ženy! Obchodům nerozumějí, anebo jen tehdy, když dobře skončí!“&nbsp;– Vůbec s&nbsp;ní mluvit nebude a&nbsp;poprosí prý paní Malfentiovou, aby ji&nbsp;o&nbsp;všem zpravila.</span></p>
          <p class="chunk" data-nb-ref-number="583" data-nb-words="67" data-nb-chars="356"><span class="idea" data-nb-ref-number="583" id="idea583" data-nb-words="67" data-nb-chars="356">Tímto rozhodnutím se&nbsp;mu&nbsp;velice ulevilo a&nbsp;odešli jsme spolu. Pozoroval jsem ho, jak jde vedle mne s&nbsp;hlavou skloněnou, a&nbsp;litoval jsem, že&nbsp;jsem s&nbsp;ním jednal tak drsně. Ale jak jinak jsem to&nbsp;měl udělat, když ho&nbsp;mám rád? Musí se&nbsp;přece polepšit, jestli nechce jít rovnou vstříc své zkáze! Jaké asi musely být jeho vztahy k&nbsp;ženě, když se&nbsp;tolik bál s&nbsp;ní promluvit!</span></p>
          <p class="chunk" data-nb-ref-number="584" data-nb-words="102" data-nb-chars="559"><span class="idea" data-nb-ref-number="584" id="idea584" data-nb-words="102" data-nb-chars="559">Mezitím mě&nbsp;však Guido stačil znovu dohřát. Přišel při té&nbsp;procházce na&nbsp;zdokonalení plánu, který se&nbsp;mu&nbsp;tolik líbil. Nejen že&nbsp;se&nbsp;svou ženou nepromluví, zařídí to&nbsp;dokonce tak, aby ji&nbsp;ten večer neviděl, protože hned odjede na&nbsp;lov. Když o&nbsp;tom mluvil, žádné chmury ho&nbsp;netísnily. Zdálo se, že&nbsp;stačila vyhlídka na&nbsp;možnost odebrat se&nbsp;na&nbsp;čerstvý vzduch, daleko od&nbsp;všech starostí, a&nbsp;už vypadal, jako by&nbsp;tam byl a&nbsp;plně ho&nbsp;užíval. Byl jsem tím pobouřen! S&nbsp;touž tváří se&nbsp;zajisté mohl vrátit i&nbsp;na burzu a&nbsp;znovu tam začít hrát, a&nbsp;ohrožovat tím majetek své rodiny a&nbsp;rovněž můj.</span></p>
          <p class="chunk" data-nb-ref-number="585" data-nb-words="2" data-nb-chars="8"><span class="idea" data-nb-ref-number="585" id="idea585" data-nb-words="2" data-nb-chars="8">Řekl mi:</span></p>
          <p class="chunk" data-nb-ref-number="586" data-nb-words="26" data-nb-chars="131"><span class="idea" data-nb-ref-number="586" id="idea586" data-nb-words="26" data-nb-chars="131">„Chci si&nbsp;dopřát toto poslední rozptýlení a&nbsp;zvu tě&nbsp;taky, ale jen když mi&nbsp;slíbíš, že&nbsp;se&nbsp;ani slovem nezmíníš o&nbsp;tom, co&nbsp;se&nbsp;dnes stalo.“</span></p>
          <p class="chunk" data-nb-ref-number="587" data-nb-words="18" data-nb-chars="93"><span class="idea" data-nb-ref-number="587" id="idea587" data-nb-words="18" data-nb-chars="93">Až&nbsp;do&nbsp;této chvíle mluvil s&nbsp;úsměvem. Ale před mou vážnou tváří zvážněl trochu víc i&nbsp;on. Dodal:</span></p>
          <p class="chunk" data-nb-ref-number="588" data-nb-words="21" data-nb-chars="115"><span class="idea" data-nb-ref-number="588" id="idea588" data-nb-words="21" data-nb-chars="115">„I&nbsp;ty vidíš, že&nbsp;potřebuju po&nbsp;takové ráně odpočinek. Pak to&nbsp;bude pro mne snadnější, zaujmout opět své místo v&nbsp;boji.“</span></p>
          <p class="chunk" data-nb-ref-number="589" data-nb-words="57" data-nb-chars="332"><span class="idea" data-nb-ref-number="589" id="idea589" data-nb-words="57" data-nb-chars="332">Jeho hlas byl zastřený vzrušením, o&nbsp;jehož upřímnosti jsem nedokázal pochybovat. Proto jsem potlačil svou zlost&nbsp;– nebo ji&nbsp;dal najevo jen odmítnutím jeho pozvání&nbsp;– a&nbsp;řekl jsem mu, že&nbsp;musím zůstat ve&nbsp;městě, abych opatřil nezbytné peníze. Už&nbsp;to&nbsp;byla ode mne výčitka! Já, nevinný, jsem zůstával na&nbsp;místě, zatímco on, viník, se&nbsp;šel bavit.</span></p>
          <p class="chunk" data-nb-ref-number="590" data-nb-words="114" data-nb-chars="650"><span class="idea" data-nb-ref-number="590" id="idea590" data-nb-words="114" data-nb-chars="650">Došli jsme před vchod do&nbsp;domu paní Malfentiové. Teď už&nbsp;Guido vůbec nevypadal, že&nbsp;se&nbsp;raduje z&nbsp;rozptýlení, jež ho&nbsp;čekalo, a&nbsp;pokud zůstával se&nbsp;mnou, setrvával v&nbsp;jeho tváři stále výraz bolesti, kterou jsem mu&nbsp;připomněl. Ale než se&nbsp;se&nbsp;mnou rozloučil, zmohl se&nbsp;na&nbsp;výlev nezávislosti a&nbsp;– jak se&nbsp;mi&nbsp;zdálo&nbsp;– i&nbsp;hořkosti. Řekl mi, že&nbsp;je&nbsp;opravdu překvapen, objevuje-li ve&nbsp;mně takového přítele. Váhá, má-li oběť, již jsem mu&nbsp;chtěl přinést, přijmout, a&nbsp;chce (doopravdy chce), abych věděl, že&nbsp;mě&nbsp;k&nbsp;ničemu žádným způsobem nezavazuje, a&nbsp;proto jsem volný a&nbsp;můžu se&nbsp;rozhodnout, jak chci, dát nebo nedat. Určitě jsem se&nbsp;začervenal. Abych se&nbsp;zbavil rozpaků, řekl jsem mu:</span></p>
          <p class="chunk" data-nb-ref-number="591" data-nb-words="20" data-nb-chars="111"><span class="idea" data-nb-ref-number="591" id="idea591" data-nb-words="20" data-nb-chars="111">„Proč si&nbsp;myslíš, že&nbsp;chci uhnout, když jsem ti&nbsp;před několika minutami nabídl pomoc, aniž jsi mě&nbsp;o&nbsp;cokoli žádal?“</span></p>
          <p class="chunk" data-nb-ref-number="592" data-nb-words="8" data-nb-chars="41"><span class="idea" data-nb-ref-number="592" id="idea592" data-nb-words="8" data-nb-chars="41">Pohlédl na&nbsp;mne trochu nejistě a&nbsp;pak řekl:</span></p>
          <p class="chunk" data-nb-ref-number="593" data-nb-words="64" data-nb-chars="370"><span class="idea" data-nb-ref-number="593" id="idea593" data-nb-words="64" data-nb-chars="370">„Když to&nbsp;je&nbsp;tak, pak samozřejmě přijímám a&nbsp;děkuju. Ale uzavřeme smlouvu o&nbsp;docela nové společnosti, aby každý měl, co&nbsp;mu&nbsp;patří. Když bude práce, a&nbsp;budeš-li mi&nbsp;chtít i&nbsp;nadále pomáhat, měl bys dokonce mít svůj plat. Postavíme novou společnost na&nbsp;docela jiném základě. Nebudeme se&nbsp;tak už&nbsp;muset bát další škody z&nbsp;toho, že&nbsp;jsme utajili ztrátu z&nbsp;prvního roku našeho podnikání.“</span></p>
          <p class="chunk" data-nb-ref-number="594" data-nb-words="2" data-nb-chars="15"><span class="idea" data-nb-ref-number="594" id="idea594" data-nb-words="2" data-nb-chars="15">Odpověděl jsem:</span></p>
          <p class="chunk" data-nb-ref-number="595" data-nb-words="28" data-nb-chars="141"><span class="idea" data-nb-ref-number="595" id="idea595" data-nb-words="28" data-nb-chars="141">„Ta ztráta už&nbsp;nemá takový význam a&nbsp;už bys na&nbsp;ni&nbsp;neměl myslet. Snaž se&nbsp;teď získat na&nbsp;svou stranu naši tchyni. To&nbsp;je&nbsp;teď důležité, nic jiného.“</span></p>
          <p class="chunk" data-nb-ref-number="596" data-nb-words="47" data-nb-chars="280"><span class="idea" data-nb-ref-number="596" id="idea596" data-nb-words="47" data-nb-chars="280">S&nbsp;tím jsme se&nbsp;rozloučili. Myslím, že&nbsp;jsem se&nbsp;usmíval naivnosti, s&nbsp;jakou Guido dával najevo své nejdůvěrnější city. Prodlužoval náš rozhovor jenom proto, aby mohl přijmout můj dar, aniž mi&nbsp;musel projevit vděčnost. Ale já&nbsp;jsem nic nežádal. Mně stačilo vědomí, že&nbsp;mi&nbsp;vděčen být musí.</span></p>
          <p class="chunk" data-nb-ref-number="597" data-nb-words="123" data-nb-chars="730"><span class="idea" data-nb-ref-number="597" id="idea597" data-nb-words="123" data-nb-chars="730">Ostatně i&nbsp;já jsem pocítil úlevu, když jsem se&nbsp;od&nbsp;něho odloučil, jako kdybych se&nbsp;teprve teď dostal na&nbsp;čerstvý vzduch. Opravdu jsem cítil volnost, o&nbsp;niž mě&nbsp;předsevzetí vychovávat ho&nbsp;a&nbsp;přivést ho&nbsp;znovu na&nbsp;dobrou cestu připravovalo. V&nbsp;podstatě je&nbsp;vychovatel spoutanější nežli žák. Byl jsem pevně rozhodnut ty&nbsp;peníze mu&nbsp;obstarat. Přirozeně nedokážu říct, zda jsem to&nbsp;dělal z&nbsp;lásky k&nbsp;němu, nebo z&nbsp;lásky k&nbsp;Adě, nebo snad proto, abych se&nbsp;zbavil toho malého dílu odpovědnosti, kterou jsem mohl nést, protože jsem pracoval v&nbsp;jeho kanceláři. Zkrátka a&nbsp;dobře, rozhodl jsem se, že&nbsp;obětuju část svého jmění, a&nbsp;ještě dnes hledím na&nbsp;onen den svého života s&nbsp;velkým zadostiučiněním. Ty&nbsp;peníze zachraňovaly Guida a&nbsp;mně zaručovaly velký klid svědomí.</span></p>
          <p class="chunk" data-nb-ref-number="598" data-nb-words="76" data-nb-chars="450"><span class="idea" data-nb-ref-number="598" id="idea598" data-nb-words="76" data-nb-chars="450">Procházel jsem se&nbsp;s&nbsp;velice hlubokým klidem až&nbsp;do&nbsp;večera, čímž jsem promarnil čas, který jsem mohl využít k&nbsp;tomu, abych zašel na&nbsp;burzu vyhledat Oliviho, na&nbsp;něhož jsem se&nbsp;potřeboval obrátit, měl-li jsem obstarat tak značnou částku. Potom jsem si&nbsp;řekl, že&nbsp;věc není tak naléhavá. Měl jsem k&nbsp;dispozici dost peněz a&nbsp;ty zatím stačily na&nbsp;můj podíl při proplácení, k&nbsp;němuž mělo dojít patnáctého tohoto měsíce. Peníze potřebné na&nbsp;konci měsíce obstarám později.</span></p>
          <p class="chunk" data-nb-ref-number="599" data-nb-words="78" data-nb-chars="462"><span class="idea" data-nb-ref-number="599" id="idea599" data-nb-words="78" data-nb-chars="462">Toho večera už&nbsp;jsem na&nbsp;Guida nemyslel. Později večer, to&nbsp;jest, když už&nbsp;byly děti uloženy, chystal jsem se&nbsp;několikrát, že&nbsp;Augustě povím o&nbsp;Guidově finanční zkáze a&nbsp;o&nbsp;ztrátě, která měla postihnout mne, ale potom jsem neměl chuť otravovat se&nbsp;nějakým diskutováním; měl jsem za&nbsp;to, že&nbsp;by&nbsp;bylo lepší, kdybych nechal přesvědčování Augusty na&nbsp;chvíli, až&nbsp;bude řešení té&nbsp;záležitosti všemi rozhodnuto. A&nbsp;pak, když se&nbsp;Guido zatím baví, bylo by&nbsp;divné, kdybych se&nbsp;já&nbsp;otravoval.</span></p>
          <p class="chunk" data-nb-ref-number="600" data-nb-words="73" data-nb-chars="429"><span class="idea" data-nb-ref-number="600" id="idea600" data-nb-words="73" data-nb-chars="429">Spal jsem velice dobře a&nbsp;ráno jsem se&nbsp;vypravil do&nbsp;kanceláře s&nbsp;náprsní taškou, která nebyla zrovna nabitá penězi (byla v&nbsp;ní stará obálka, kterou mi&nbsp;vrátila Carla a&nbsp;kterou jsem až&nbsp;do&nbsp;té&nbsp;doby pietně uchovával pro ni&nbsp;nebo pro nějakou její nástupkyni, a&nbsp;něco jiných peněz, které jsem stačil vyzvednout z&nbsp;jedné banky). Dopoledne jsem strávil četbou novin mezi Carmen, která šila, a&nbsp;Lucianem, který se&nbsp;zdokonaloval v&nbsp;násobení a&nbsp;sčítání.</span></p>
          <p class="chunk" data-nb-ref-number="601" data-nb-words="34" data-nb-chars="188"><span class="idea" data-nb-ref-number="601" id="idea601" data-nb-words="34" data-nb-chars="188">Když jsem se&nbsp;v&nbsp;době oběda vrátil domů, našel jsem Augustu zaraženou a&nbsp;sklíčenou. Měla tvář velice bledou, a&nbsp;to bývalo, jedině když se&nbsp;trápila pro něco, co&nbsp;jsem způsobil já. Řekla mi&nbsp;mírně:</span></p>
          <p class="chunk" data-nb-ref-number="602" data-nb-words="23" data-nb-chars="140"><span class="idea" data-nb-ref-number="602" id="idea602" data-nb-words="23" data-nb-chars="140">„Dozvěděla jsem se, že&nbsp;ses rozhodl obětovat na&nbsp;záchranu Guida část svého dědictví! Vím, že&nbsp;nemám právo vyžadovat, abys mě&nbsp;o&nbsp;tom informoval…“</span></p>
          <p class="chunk" data-nb-ref-number="603" data-nb-words="18" data-nb-chars="97"><span class="idea" data-nb-ref-number="603" id="idea603" data-nb-words="18" data-nb-chars="97">Byla do&nbsp;té&nbsp;míry na&nbsp;pochybách o&nbsp;svém právu, že&nbsp;zaváhala. Potom mi&nbsp;však začala moje mlčení vyčítat:</span></p>
          <p class="chunk" data-nb-ref-number="604" data-nb-words="15" data-nb-chars="88"><span class="idea" data-nb-ref-number="604" id="idea604" data-nb-words="15" data-nb-chars="88">„Je ovšem pravda, že&nbsp;nejsem jako Ada, protože jsem se&nbsp;nikdy proti tvé vůli nepostavila.“</span></p>
          <p class="chunk" data-nb-ref-number="605" data-nb-words="55" data-nb-chars="335"><span class="idea" data-nb-ref-number="605" id="idea605" data-nb-words="55" data-nb-chars="335">Potřeboval jsem nějaký čas, abych pochopil, co&nbsp;se&nbsp;stalo. Augusta přišla k&nbsp;Adě, zrovna když Ada mluvila o&nbsp;Guidově problému s&nbsp;matkou. Jakmile Ada spatřila Augustu, dala se&nbsp;do&nbsp;velkého pláče a&nbsp;začala mluvit o&nbsp;mé ušlechtilosti, ale nechtěla ji&nbsp;v&nbsp;žádném případě přijmout. Dokonce Augustu prosila, ať&nbsp;mě&nbsp;požádá, abych od&nbsp;své nabídky ustoupil.</span></p>
          <p class="chunk" data-nb-ref-number="606" data-nb-words="22" data-nb-chars="141"><span class="idea" data-nb-ref-number="606" id="idea606" data-nb-words="22" data-nb-chars="141">Hned jsem si&nbsp;všiml, že&nbsp;Augusta trpí svou starou nemocí, žárlivostí na&nbsp;sestru, ale nepřikládal jsem tomu váhu. Adino stanovisko mě&nbsp;překvapilo.</span></p>
          <p class="chunk" data-nb-ref-number="607" data-nb-words="11" data-nb-chars="66"><span class="idea" data-nb-ref-number="607" id="idea607" data-nb-words="11" data-nb-chars="66">„Zdála se&nbsp;ti&nbsp;uražená?“ zeptal jsem se&nbsp;Augusty s&nbsp;udiveným pohledem.</span></p>
          <p class="chunk" data-nb-ref-number="608" data-nb-words="16" data-nb-chars="98"><span class="idea" data-nb-ref-number="608" id="idea608" data-nb-words="16" data-nb-chars="98">„Ne! Ne! Uražená ne!“ křičela upřímná Augusta. „Políbila mě&nbsp;a&nbsp;objala mě… možná abych objala tebe.“</span></p>
          <p class="chunk" data-nb-ref-number="609" data-nb-words="17" data-nb-chars="102"><span class="idea" data-nb-ref-number="609" id="idea609" data-nb-words="17" data-nb-chars="102">Způsob, jakým se&nbsp;vyjadřovala, zdál se&nbsp;mi&nbsp;dosti komický. Dívala se&nbsp;na&nbsp;mne, nedůvěřivě si&nbsp;mě&nbsp;prohlížela.</span></p>
          <p class="chunk" data-nb-ref-number="610" data-nb-words="3" data-nb-chars="16"><span class="idea" data-nb-ref-number="610" id="idea610" data-nb-words="3" data-nb-chars="16">Ohradil jsem se.</span></p>
          <p class="chunk" data-nb-ref-number="611" data-nb-words="13" data-nb-chars="64"><span class="idea" data-nb-ref-number="611" id="idea611" data-nb-words="13" data-nb-chars="64">„Myslíš, že&nbsp;je&nbsp;Ada do&nbsp;mne zamilovaná? Co&nbsp;ti&nbsp;to&nbsp;vlezlo do&nbsp;hlavy?“</span></p>
          <p class="chunk" data-nb-ref-number="612" data-nb-words="49" data-nb-chars="272"><span class="idea" data-nb-ref-number="612" id="idea612" data-nb-words="49" data-nb-chars="272">Ale nepodařilo se&nbsp;mi&nbsp;Augustu uklidnit a&nbsp;její žárlivost mě&nbsp;strašně hnětla. Ještě dobře, že&nbsp;Guido se&nbsp;teď už&nbsp;nebaví a&nbsp;prožívá jistě nepěknou čtvrthodinu se&nbsp;svou tchyní a&nbsp;ženou, ale i&nbsp;já jsem byl nadmíru rozmrzelý a&nbsp;zdálo se&nbsp;mi, že&nbsp;jako zcela nevinný musím trpět příliš mnoho.</span></p>
          <p class="chunk" data-nb-ref-number="613" data-nb-words="26" data-nb-chars="156"><span class="idea" data-nb-ref-number="613" id="idea613" data-nb-words="26" data-nb-chars="156">Pokoušel jsem se&nbsp;Augustu uklidnit laskáním. Odtáhla svou tvář od&nbsp;mé, aby na&nbsp;mne lépe viděla, a&nbsp;pronesla s&nbsp;laskavostí mírnou výčitku, která mě&nbsp;velice dojala:</span></p>
          <p class="chunk" data-nb-ref-number="614" data-nb-words="8" data-nb-chars="34"><span class="idea" data-nb-ref-number="614" id="idea614" data-nb-words="8" data-nb-chars="34">„Já vím, že&nbsp;máš rád i&nbsp;mne,“ řekla.</span></p>
          <p class="chunk" data-nb-ref-number="615" data-nb-words="29" data-nb-chars="147"><span class="idea" data-nb-ref-number="615" id="idea615" data-nb-words="29" data-nb-chars="147">Bylo zřejmé, že&nbsp;Adin duševní stav byl pro ni&nbsp;bez významu, že&nbsp;však byl pro ni&nbsp;důležitý stav můj, a&nbsp;tu jsem dostal nápad, jak jí&nbsp;dokázat svou nevinu.</span></p>
          <p class="chunk" data-nb-ref-number="616" data-nb-words="57" data-nb-chars="337"><span class="idea" data-nb-ref-number="616" id="idea616" data-nb-words="57" data-nb-chars="337">„Ada je&nbsp;tedy do&nbsp;mne zamilovaná?“ zeptal jsem se&nbsp;se&nbsp;smíchem. A&nbsp;pak jsem od&nbsp;Augusty poodstoupil, aby mě&nbsp;lépe viděla, nafoukl jsem si&nbsp;trochu tváře a&nbsp;nepřirozeným způsobem jsem vyvalil oči, abych se&nbsp;tak podobal nemocné Adě. Augusta na&nbsp;mne pohlédla s&nbsp;překvapením, rychle však můj úmysl uhodla. Přemohl ji&nbsp;výbuch smíchu, ale hned se&nbsp;zastyděla.</span></p>
          <p class="chunk" data-nb-ref-number="617" data-nb-words="8" data-nb-chars="46"><span class="idea" data-nb-ref-number="617" id="idea617" data-nb-words="8" data-nb-chars="46">„Ne,“ řekla mi, „prosím tě, neposmívej se&nbsp;jí.“</span></p>
          <p class="chunk" data-nb-ref-number="618" data-nb-words="54" data-nb-chars="311"><span class="idea" data-nb-ref-number="618" id="idea618" data-nb-words="54" data-nb-chars="311">Pak se&nbsp;přiznala, stále ještě ve&nbsp;smíchu, že&nbsp;se&nbsp;mi&nbsp;podařilo napodobit právě ty&nbsp;hrbolky, které dodávají Adině tváři ten tolik zarážející vzhled. A&nbsp;já jsem to&nbsp;věděl, protože když jsem Adu napodoboval, zdálo se&nbsp;mi, že&nbsp;ji&nbsp;objímám. A&nbsp;když jsem byl sám, opakoval jsem to&nbsp;usilovně mnohokrát s&nbsp;touhou a&nbsp;znechucením znovu.</span></p>
          <p class="chunk" data-nb-ref-number="619" data-nb-words="66" data-nb-chars="376"><span class="idea" data-nb-ref-number="619" id="idea619" data-nb-words="66" data-nb-chars="376">Odpoledne jsem se&nbsp;vydal do&nbsp;kanceláře, doufal jsem, že&nbsp;tam najdu Guida. Čekal jsem tam nějaký čas a&nbsp;pak jsem se&nbsp;rozhodl, že&nbsp;půjdu domů. Musel jsem přece vědět, jestli je&nbsp;nutné Oliviho požádat o&nbsp;peníze. Musel jsem splnit svou povinnost, i&nbsp;když mi&nbsp;bylo protivné setkat se&nbsp;s&nbsp;Adou, když byla vděčností ještě víc znetvořená. Kdo ví, jaká překvapení mi&nbsp;ještě mohla ta&nbsp;žena připravit.</span></p>
          <p class="chunk" data-nb-ref-number="620" data-nb-words="63" data-nb-chars="412"><span class="idea" data-nb-ref-number="620" id="idea620" data-nb-words="63" data-nb-chars="412">Na&nbsp;schodišti Guidova domu jsem se&nbsp;srazil s&nbsp;paní Malfentiovou, těžce stoupající nahoru. Vyprávěla mi&nbsp;zeširoka a&nbsp;zdlouha, co&nbsp;bylo nakonec v&nbsp;Guidově záležitosti rozhodnuto. Včera večer se&nbsp;nemohly shodnout, jestli mají toho člověka, který má&nbsp;katastrofální smůlu, zachraňovat. Teprve ráno se&nbsp;Ada dozvěděla, že&nbsp;na&nbsp;krytí Guidovy ztráty se&nbsp;mám podílet i&nbsp;já, a&nbsp;rozhodně odmítla to&nbsp;přijmout. Paní Malfentiová ji&nbsp;omlouvala:</span></p>
          <p class="chunk" data-nb-ref-number="621" data-nb-words="11" data-nb-chars="77"><span class="idea" data-nb-ref-number="621" id="idea621" data-nb-words="11" data-nb-chars="77">„Co chceš? Nechce si&nbsp;obtížit svědomí výčitkou, že&nbsp;ochudila milovanou sestru.“</span></p>
          <p class="chunk" data-nb-ref-number="622" data-nb-words="91" data-nb-chars="519"><span class="idea" data-nb-ref-number="622" id="idea622" data-nb-words="91" data-nb-chars="519">Na&nbsp;odpočívadle se&nbsp;paní Malfentiová zastavila, aby si&nbsp;vydechla a&nbsp;popovídala, a&nbsp;řekla mi&nbsp;se&nbsp;smíchem, že&nbsp;se&nbsp;věc vyřeší, aniž z&nbsp;toho bude mít kdokoli nějakou škodu. Před obědem zašla ona, Ada a&nbsp;Guido na&nbsp;radu k&nbsp;jednomu advokátovi, starému příteli rodiny a&nbsp;teď také poručníkovi malé Anny. Advokát řekl, že&nbsp;se&nbsp;platit nemusí, protože podle zákona k&nbsp;tomu nejsou nuceni. Guido se&nbsp;stavěl vehementně proti tomu, mluvil o&nbsp;cti a&nbsp;o&nbsp;povinnosti, ale až&nbsp;se&nbsp;jednou všichni včetně Ady rozhodnou nezaplatit, bude se&nbsp;s&nbsp;tím muset smířit i&nbsp;on.</span></p>
          <p class="chunk" data-nb-ref-number="623" data-nb-words="11" data-nb-chars="67"><span class="idea" data-nb-ref-number="623" id="idea623" data-nb-words="11" data-nb-chars="67">„Ale na&nbsp;burze bude vyhlášen úpadek jeho firmy,“ řekl jsem zaraženě.</span></p>
          <p class="chunk" data-nb-ref-number="624" data-nb-words="14" data-nb-chars="110"><span class="idea" data-nb-ref-number="624" id="idea624" data-nb-words="14" data-nb-chars="110">„Pravděpodobně,“ odpověděla paní Malfentiová s&nbsp;povzdechem a&nbsp;pak začala vystupovat po&nbsp;poslední části schodiště.</span></p>
          <p class="chunk" data-nb-ref-number="625" data-nb-words="66" data-nb-chars="386"><span class="idea" data-nb-ref-number="625" id="idea625" data-nb-words="66" data-nb-chars="386">Guido obvykle po&nbsp;obědě odpočíval, proto nás přijala jenom Ada, a&nbsp;to v&nbsp;onom budoáru, který jsem tak dobře znal. Když mě&nbsp;spatřila, byla okamžik zmatená, pouhý okamžik, ale mně ten okamžik neušel a&nbsp;zapamatoval jsem si&nbsp;ho&nbsp;jasně a&nbsp;zřetelně, jako kdyby mi&nbsp;o&nbsp;svém zmatku byla řekla. Potom se&nbsp;vzchopila a&nbsp;podala mi&nbsp;ruku mužným, rozhodným pohybem, který měl zakrýt její předešlé ženské zaváhání.</span></p>
          <p class="chunk" data-nb-ref-number="626" data-nb-words="2" data-nb-chars="9"><span class="idea" data-nb-ref-number="626" id="idea626" data-nb-words="2" data-nb-chars="9">Řekla mi:</span></p>
          <p class="chunk" data-nb-ref-number="627" data-nb-words="31" data-nb-chars="197"><span class="idea" data-nb-ref-number="627" id="idea627" data-nb-words="31" data-nb-chars="197">„Augusta ti&nbsp;už&nbsp;asi pověděla, jak jsem ti&nbsp;vděčná. Nedokázala bych ti&nbsp;teď vyložit, co&nbsp;cítím, protože jsem zmatená. Kromě toho jsem nemocná. Ano, velice nemocná. Musím znovu do&nbsp;bolognského sanatoria.“</span></p>
          <p class="chunk" data-nb-ref-number="628" data-nb-words="3" data-nb-chars="23"><span class="idea" data-nb-ref-number="628" id="idea628" data-nb-words="3" data-nb-chars="23">Přerušilo ji&nbsp;vzlyknutí:</span></p>
          <p class="chunk" data-nb-ref-number="629" data-nb-words="28" data-nb-chars="145"><span class="idea" data-nb-ref-number="629" id="idea629" data-nb-words="28" data-nb-chars="145">„Žádám tě&nbsp;nyní o&nbsp;jednu laskavost. Prosím tě, řekni Guidovi, že&nbsp;mu&nbsp;ty&nbsp;peníze nemůžeš dát ani ty. O&nbsp;to snáz ho&nbsp;přimějeme, aby udělal, co&nbsp;je&nbsp;třeba.“</span></p>
          <p class="chunk" data-nb-ref-number="630" data-nb-words="16" data-nb-chars="94"><span class="idea" data-nb-ref-number="630" id="idea630" data-nb-words="16" data-nb-chars="94">Předtím vzlykla, když si&nbsp;vzpomněla na&nbsp;svou nemoc; teď vzlykla znovu, když mluvila o&nbsp;svém muži:</span></p>
          <p class="chunk" data-nb-ref-number="631" data-nb-words="55" data-nb-chars="293"><span class="idea" data-nb-ref-number="631" id="idea631" data-nb-words="55" data-nb-chars="293">„Je to&nbsp;dítě a&nbsp;musí se&nbsp;s&nbsp;ním jednat jako s&nbsp;dítětem. Kdyby věděl, že&nbsp;jsi ochoten mu&nbsp;ty&nbsp;peníze dát, bude ještě zatvrzeleji lpět na&nbsp;své myšlence, že&nbsp;obětuje zbytečně i&nbsp;to, co&nbsp;mu&nbsp;ještě zbylo. Úplně zbytečně, protože teď už&nbsp;víme s&nbsp;naprostou jistotou, že&nbsp;úpadek je&nbsp;na&nbsp;burze povolen. Řekl to&nbsp;advokát.“</span></p>
          <p class="chunk" data-nb-ref-number="632" data-nb-words="87" data-nb-chars="494"><span class="idea" data-nb-ref-number="632" id="idea632" data-nb-words="87" data-nb-chars="494">Oznamovala mi&nbsp;názor jiné autority, aniž se&nbsp;zeptala na&nbsp;můj. Byl jsem starý návštěvník burzy a&nbsp;můj názor vážil zrovna tolik co&nbsp;advokátův, ale já&nbsp;si&nbsp;teď už&nbsp;nevzpomínám, ani jaký byl, ani jestli jsem vůbec nějaký měl. Zato si&nbsp;vzpomínám, že&nbsp;jsem se&nbsp;dostal do&nbsp;velmi obtížné situace. Nemohl jsem se&nbsp;vyvléct ze&nbsp;svého závazku vůči Guidovi: právě tento závazek mi&nbsp;dal včera právo křičet na&nbsp;něho všecky ty&nbsp;nehoráznosti, a&nbsp;už proto jsem mu&nbsp;teď nemohl odmítnout kapitál, z&nbsp;něhož jsem si&nbsp;předem vybral úroky.</span></p>
          <p class="chunk" data-nb-ref-number="633" data-nb-words="26" data-nb-chars="153"><span class="idea" data-nb-ref-number="633" id="idea633" data-nb-words="26" data-nb-chars="153">„Ado,“ řekl jsem váhavě, „já přece nemůžu takhle z&nbsp;jednoho dne na&nbsp;druhý obrátit! Nebylo by&nbsp;lepší, kdybys Guida přesvědčila ty, aby udělal, co&nbsp;si&nbsp;přeješ?“</span></p>
          <p class="chunk" data-nb-ref-number="634" data-nb-words="38" data-nb-chars="238"><span class="idea" data-nb-ref-number="634" id="idea634" data-nb-words="38" data-nb-chars="238">Paní Malfentiová řekla s&nbsp;velkými sympatiemi, které mi&nbsp;vždycky projevovala, že&nbsp;velmi dobře chápe moji zvláštní situaci a&nbsp;že se&nbsp;Guido bude muset stejně podrobit jejich vůli, až&nbsp;uvidí, že&nbsp;má&nbsp;k&nbsp;dispozici jen čtvrtinu částky, kterou potřebuje.</span></p>
          <p class="chunk" data-nb-ref-number="635" data-nb-words="14" data-nb-chars="85"><span class="idea" data-nb-ref-number="635" id="idea635" data-nb-words="14" data-nb-chars="85">Jenomže Adiny slzy byly nevyčerpatelné. S&nbsp;pláčem a&nbsp;s&nbsp;tváří ukrytou v&nbsp;kapesníku řekla:</span></p>
          <p class="chunk" data-nb-ref-number="636" data-nb-words="19" data-nb-chars="114"><span class="idea" data-nb-ref-number="636" id="idea636" data-nb-words="19" data-nb-chars="114">„Udělal jsi chybu, velkou chybu, že&nbsp;jsi mu&nbsp;učinil tuhle neobvyklou nabídku! Teď je&nbsp;vidět, jakou chybu jsi udělal!“</span></p>
          <p class="chunk" data-nb-ref-number="637" data-nb-words="43" data-nb-chars="247"><span class="idea" data-nb-ref-number="637" id="idea637" data-nb-words="43" data-nb-chars="247">Zdálo se&nbsp;mi, že&nbsp;je&nbsp;na&nbsp;vahách mezi velkou vděčností a&nbsp;velkou nevraživostí. Potom dodala, že&nbsp;už&nbsp;nechce o&nbsp;mé nabídce ani slyšet, a&nbsp;poprosila mě, abych ty&nbsp;peníze neobstarával, protože by&nbsp;mi&nbsp;je&nbsp;zakázala Guidovi dát nebo by&nbsp;je&nbsp;Guidovi zakázala přijmout.</span></p>
          <p class="chunk" data-nb-ref-number="638" data-nb-words="129" data-nb-chars="715"><span class="idea" data-nb-ref-number="638" id="idea638" data-nb-words="129" data-nb-chars="715">Byl jsem v&nbsp;takových rozpacích, že&nbsp;jsem nakonec zalhal. Řekl jsem jí, že&nbsp;jsem už&nbsp;peníze obstaral, a&nbsp;ukázal jsem na&nbsp;svou náprsní kapsu, kde ležela ta&nbsp;lehoučká obálka. Tentokrát se&nbsp;na&nbsp;mne Ada podívala s&nbsp;výrazem plným obdivu, který by&nbsp;mi&nbsp;možná udělal radost, kdybych nevěděl, že&nbsp;ho&nbsp;nezasluhuju. Ať&nbsp;tak nebo tak, právě tahle lež, pro kterou nemám jiné vysvětlení než svůj zvláštní sklon ukazovat se&nbsp;před Adou lepší, nežli jsem, mi&nbsp;zabránila počkat na&nbsp;Guida a&nbsp;vyhnala mě&nbsp;z&nbsp;jejich domu. Mohlo by&nbsp;se&nbsp;taky stát, že&nbsp;by&nbsp;mě&nbsp;v&nbsp;danou chvíli proti všemu očekávání požádali, abych jim peníze, o&nbsp;nichž jsem tvrdil, že&nbsp;je&nbsp;mám u&nbsp;sebe, odevzdal, a&nbsp;jak bych pak vypadal? Řekl jsem, že&nbsp;mám něco naléhavého v&nbsp;kanceláři, a&nbsp;běžel jsem pryč.</span></p>
          <p class="chunk" data-nb-ref-number="639" data-nb-words="108" data-nb-chars="604"><span class="idea" data-nb-ref-number="639" id="idea639" data-nb-words="108" data-nb-chars="604">Ada šla se&nbsp;mnou až&nbsp;ke&nbsp;dveřím a&nbsp;ujistila mě, že&nbsp;Guida přiměje, aby mi&nbsp;za&nbsp;moji laskavost poděkoval a&nbsp;odmítl ji. Prohlásila to&nbsp;s&nbsp;takovou rozhodností, že&nbsp;jsem se&nbsp;zachvěl. Bylo mi, jako by&nbsp;to&nbsp;pevné rozhodnutí zasahovalo zčásti i&nbsp;mne. Ne! V&nbsp;této chvíli mě&nbsp;nemilovala: můj dobrý skutek byl příliš velký. Drtil lidi, na&nbsp;něž dolehl, a&nbsp;nebylo divu, že&nbsp;se&nbsp;proti němu postavili. Cestou do&nbsp;kanceláře jsem se&nbsp;snažil zbavit rozmrzelosti, kterou ve&nbsp;mně vyvolalo Adino chování, říkal jsem si, že&nbsp;tu&nbsp;oběť přináším Guidovi a&nbsp;nikomu jinému. Co&nbsp;je&nbsp;Adě do&nbsp;toho? Znovu jsem si&nbsp;slíbil, že&nbsp;jí&nbsp;to&nbsp;při nejbližší příležitosti řeknu.</span></p>
          <p class="chunk" data-nb-ref-number="640" data-nb-words="62" data-nb-chars="345"><span class="idea" data-nb-ref-number="640" id="idea640" data-nb-words="62" data-nb-chars="345">Šel jsem do&nbsp;kanceláře jenom proto, abych neměl výčitky, že&nbsp;jsem znovu lhal. Nic mě&nbsp;tam nečekalo. Od&nbsp;rána drobounce a&nbsp;vytrvale pršelo, a&nbsp;tak se&nbsp;vzduch toho váhavého jara značně ochladil. Měl jsem to&nbsp;domů pár kroků, ale místo toho jsem musel šlapat hezky dlouhou ulicí do&nbsp;kanceláře, což bylo dost mrzuté. Zdálo se&nbsp;mi&nbsp;však, že&nbsp;to&nbsp;je&nbsp;moje povinnost.</span></p>
          <p class="chunk" data-nb-ref-number="641" data-nb-words="39" data-nb-chars="205"><span class="idea" data-nb-ref-number="641" id="idea641" data-nb-words="39" data-nb-chars="205">Brzy nato tam za&nbsp;mnou přišel Guido. Poslal Luciana pryč, aby mohl být se&nbsp;mnou sám. Měl ten svůj rozrušený výraz, který mu&nbsp;pomáhal v&nbsp;jeho bojích se&nbsp;ženou a&nbsp;který jsem tak dobře znal. Zřejmě plakal a&nbsp;křičel.</span></p>
          <p class="chunk" data-nb-ref-number="642" data-nb-words="122" data-nb-chars="681"><span class="idea" data-nb-ref-number="642" id="idea642" data-nb-words="122" data-nb-chars="681">Zeptal se&nbsp;mě, co&nbsp;soudím o&nbsp;návrzích jeho ženy a&nbsp;tchyně, poněvadž věděl, že&nbsp;mi&nbsp;už&nbsp;o&nbsp;nich řekly. Byl jsem na&nbsp;vahách. Nechtěl jsem vyslovit svůj názor, který se&nbsp;rozcházel s&nbsp;jejich, a&nbsp;věděl jsem, že&nbsp;kdybych se&nbsp;s&nbsp;názorem těch dvou žen ztotožnil, vyprovokoval bych Guida k&nbsp;novým scénám. Kromě toho bych byl hrozně nerad, kdybych vzbudil dojem, že&nbsp;se&nbsp;svou pomocí váhám, a&nbsp;s&nbsp;Adou jsme se&nbsp;nakonec dohodli, že&nbsp;rozhodnutí má&nbsp;vyjít od&nbsp;Guida, a&nbsp;ne ode mne. Řekl jsem mu, že&nbsp;je&nbsp;třeba uvažovat, porozhlídnout se, vyslechnout i&nbsp;jiné osoby. Já&nbsp;nejsem takový obchodník, abych mohl dávat radu v&nbsp;tak důležité záležitosti. A&nbsp;abych získal čas, zeptal jsem se&nbsp;ho, jestli nechce, abych se&nbsp;poradil s&nbsp;Olivim.</span></p>
          <p class="chunk" data-nb-ref-number="643" data-nb-words="5" data-nb-chars="29"><span class="idea" data-nb-ref-number="643" id="idea643" data-nb-words="5" data-nb-chars="29">To&nbsp;stačilo, aby se&nbsp;rozkřičel.</span></p>
          <p class="chunk" data-nb-ref-number="644" data-nb-words="8" data-nb-chars="52"><span class="idea" data-nb-ref-number="644" id="idea644" data-nb-words="8" data-nb-chars="52">„Ten pitomec,“ řval, „prosím tě, toho nech stranou!“</span></p>
          <p class="chunk" data-nb-ref-number="645" data-nb-words="47" data-nb-chars="263"><span class="idea" data-nb-ref-number="645" id="idea645" data-nb-words="47" data-nb-chars="263">Neměl jsem nejmenší chuť bít se&nbsp;za&nbsp;Oliviho, ale můj klid nestačil Guida utišit. Byli jsme ve&nbsp;stejné situaci jako den předtím, jenomže tentokrát křičel on&nbsp;a&nbsp;já nemohl než mlčet. Je&nbsp;to&nbsp;otázka dispozice. Byl jsem v&nbsp;takových rozpacích, že&nbsp;mi&nbsp;to&nbsp;svazovalo ruce i&nbsp;nohy.</span></p>
          <p class="chunk" data-nb-ref-number="646" data-nb-words="94" data-nb-chars="578"><span class="idea" data-nb-ref-number="646" id="idea646" data-nb-words="94" data-nb-chars="578">Ale Guido chtěl mermomocí slyšet můj názor. Z&nbsp;jakéhosi nepochybně božského vnuknutí jsem tedy promluvil, a&nbsp;promluvil jsem tak dobře, že&nbsp;kdyby měla moje slova nějaký účinek, nemuselo k&nbsp;té katastrofě, která pak nastala, vůbec dojít. Řekl jsem mu, že&nbsp;bych nejdřív ty&nbsp;dvě otázky, úhradu splatnou patnáctého a&nbsp;úhradu splatnou koncem měsíce, od&nbsp;sebe oddělil. Celkem vzato, částka, která je&nbsp;splatná patnáctého, není tak vysoká a&nbsp;nejdřív je&nbsp;třeba přimět obě ženy, aby se&nbsp;uvolily nést tuto poměrně malou ztrátu. Potom budeme mít potřebný čas, abychom se&nbsp;nějak postarali i&nbsp;o&nbsp;další platbu.</span></p>
          <p class="chunk" data-nb-ref-number="647" data-nb-words="7" data-nb-chars="33"><span class="idea" data-nb-ref-number="647" id="idea647" data-nb-words="7" data-nb-chars="33">Guido mě&nbsp;přerušil a&nbsp;zeptal se&nbsp;mě:</span></p>
          <p class="chunk" data-nb-ref-number="648" data-nb-words="14" data-nb-chars="68"><span class="idea" data-nb-ref-number="648" id="idea648" data-nb-words="14" data-nb-chars="68">„Ada mi&nbsp;řekla, že&nbsp;už&nbsp;máš ty&nbsp;peníze připravené v&nbsp;kapse. Máš je&nbsp;tady?“</span></p>
          <p class="chunk" data-nb-ref-number="649" data-nb-words="13" data-nb-chars="73"><span class="idea" data-nb-ref-number="649" id="idea649" data-nb-words="13" data-nb-chars="73">Zrudl jsem. Ale okamžitě jsem měl po&nbsp;ruce další lež, která mě&nbsp;zachránila:</span></p>
          <p class="chunk" data-nb-ref-number="650" data-nb-words="29" data-nb-chars="159"><span class="idea" data-nb-ref-number="650" id="idea650" data-nb-words="29" data-nb-chars="159">„Vzhledem k&nbsp;tomu, že&nbsp;u&nbsp;vás doma ty&nbsp;peníze nepřijaly, uložil jsem je&nbsp;před chvílí do&nbsp;banky. Ale můžeme je&nbsp;opět mít, jakmile budeme chtít, třeba hned zítra ráno.“</span></p>
          <p class="chunk" data-nb-ref-number="651" data-nb-words="77" data-nb-chars="448"><span class="idea" data-nb-ref-number="651" id="idea651" data-nb-words="77" data-nb-chars="448">A&nbsp;tu mi&nbsp;začal vyčítat, že&nbsp;jsem obrátil. Den předtím jsem přece sám prohlásil, že&nbsp;nechci s&nbsp;tou druhou platbou čekat a&nbsp;míním dát do&nbsp;pořádku všecko! Nato dostal takový záchvat zuřivého vzteku, že&nbsp;nakonec bezmocně klesl na&nbsp;pohovku! Vyhodí z&nbsp;kanceláře Niliniho i&nbsp;všecky ostatní makléře, co&nbsp;ho&nbsp;strhli do&nbsp;hry! Ach, když hrál, uvědomoval si, že&nbsp;by&nbsp;se&nbsp;mohl zruinovat, ale nikdy nepomyslel, že&nbsp;by&nbsp;se&nbsp;mohl dostat do&nbsp;područí žen, které nerozumějí zhola ničemu.</span></p>
          <p class="chunk" data-nb-ref-number="652" data-nb-words="35" data-nb-chars="192"><span class="idea" data-nb-ref-number="652" id="idea652" data-nb-words="35" data-nb-chars="192">Popošel jsem k&nbsp;němu, abych mu&nbsp;stiskl ruku, a&nbsp;kdyby to&nbsp;byl dovolil, byl bych ho&nbsp;objal. Nechtěl jsem nic jiného než ho&nbsp;vidět, jak dospívá k&nbsp;tomuto rozhodnutí. Už&nbsp;žádná hra, ale každodenní práce!</span></p>
          <p class="chunk" data-nb-ref-number="653" data-nb-words="39" data-nb-chars="226"><span class="idea" data-nb-ref-number="653" id="idea653" data-nb-words="39" data-nb-chars="226">V&nbsp;tom byla naše budoucnost a&nbsp;jeho nezávislost. Teď šlo o&nbsp;to, přečkat tu&nbsp;krátkou krutou dobu, protože pak už&nbsp;to&nbsp;bude snadné. Sklíčený, ale klidnější brzy nato odešel. I&nbsp;on ve&nbsp;své slabosti byl zcela proniknut pevným rozhodnutím.</span></p>
          <p class="chunk" data-nb-ref-number="654" data-nb-words="11" data-nb-chars="60"><span class="idea" data-nb-ref-number="654" id="idea654" data-nb-words="11" data-nb-chars="60">„Vracím se&nbsp;k&nbsp;Adě!“ zašeptal a&nbsp;trpce, ale sebejistě se&nbsp;usmál.</span></p>
          <p class="chunk" data-nb-ref-number="655" data-nb-words="20" data-nb-chars="104"><span class="idea" data-nb-ref-number="655" id="idea655" data-nb-words="20" data-nb-chars="104">Doprovodil jsem ho&nbsp;až&nbsp;ke&nbsp;dveřím a&nbsp;byl bych ho&nbsp;doprovodil až&nbsp;domů, kdyby ho&nbsp;byla u&nbsp;dveří nečekala drožka.</span></p>
          <p class="chunk" data-nb-ref-number="656" data-nb-words="88" data-nb-chars="500"><span class="idea" data-nb-ref-number="656" id="idea656" data-nb-words="88" data-nb-chars="500">Guida pronásledovala Nemesis. Půl hodiny po&nbsp;jeho odchodu mě&nbsp;napadlo, že&nbsp;by&nbsp;bylo z&nbsp;mé strany rozumné, kdybych zašel k&nbsp;nim, abych mu&nbsp;pomohl. Ne&nbsp;proto, že&nbsp;jsem měl podezření, že&nbsp;by&nbsp;mu&nbsp;hrozilo nějaké nebezpečí, ale přiklonil jsem se&nbsp;od&nbsp;té&nbsp;chvíle na&nbsp;jeho stranu a&nbsp;mohl bych přispět k&nbsp;tomu, aby přesvědčil Adu a&nbsp;paní Malfentiovou, že&nbsp;mu&nbsp;mají pomoct. Úpadek na&nbsp;burze se&nbsp;mi&nbsp;nelíbil a&nbsp;celkem vzato ztráta, kdyby se&nbsp;rozdělila mezi nás čtyři, nebyla sice bezvýznamná, ale pro nikoho z&nbsp;nás nepředstavovala zkázu.</span></p>
          <p class="chunk" data-nb-ref-number="657" data-nb-words="120" data-nb-chars="674"><span class="idea" data-nb-ref-number="657" id="idea657" data-nb-words="120" data-nb-chars="674">Potom jsem si&nbsp;vzpomněl, že&nbsp;mou největší povinností je&nbsp;teď nikoli stát při Guidovi, ale sehnat rychle příštího dne sumu, kterou jsem mu&nbsp;slíbil. Vydal jsem se&nbsp;hned shánět Oliviho a&nbsp;připravoval jsem se&nbsp;na&nbsp;nový zápas. Vymyslel jsem si&nbsp;způsob, jak tu&nbsp;velkou sumu mé&nbsp;firmě v&nbsp;několika letech uhradit. Převáděl bych tam každý měsíc všechno, co&nbsp;ještě zbývá z&nbsp;dědictví po&nbsp;mé&nbsp;matce. Doufal jsem, že&nbsp;Olivi nebude dělat těžkosti, vždyť jsem ho&nbsp;až&nbsp;dosud nikdy nežádal o&nbsp;nic víc, než kolik mi&nbsp;ze&nbsp;zisků a&nbsp;z&nbsp;úroků patřilo, a&nbsp;kromě toho jsem mu&nbsp;mohl slíbit, že&nbsp;už&nbsp;ho&nbsp;takovými žádostmi nikdy nebudu znepokojovat. Ostatně jsem přece mohl doufat, že&nbsp;od&nbsp;Guida dostanu alespoň část té&nbsp;sumy zpátky.</span></p>
          <p class="chunk" data-nb-ref-number="658" data-nb-words="76" data-nb-chars="417"><span class="idea" data-nb-ref-number="658" id="idea658" data-nb-words="76" data-nb-chars="417">Ten večer se&nbsp;mi&nbsp;nepodařilo Oliviho najít. Přišel jsem do&nbsp;jeho kanceláře chvíli poté, co&nbsp;odtud odešel. Předpokládal jsem, že&nbsp;šel na&nbsp;burzu. Ale nenašel jsem ho&nbsp;ani tam, a&nbsp;vydal jsem se&nbsp;tedy k&nbsp;němu domů. Tam jsem se&nbsp;však dozvěděl, že&nbsp;je&nbsp;na&nbsp;zasedání jednoho hospodářského sdružení, v&nbsp;němž zaujímá čestné místo. Mohl jsem ho&nbsp;sice zastihnout tam, ale byla už&nbsp;teď noc a&nbsp;bez ustání hustě pršelo a&nbsp;ulice se&nbsp;proměnily v&nbsp;potoky.</span></p>
          <p class="chunk" data-nb-ref-number="659" data-nb-words="172" data-nb-chars="953"><span class="idea" data-nb-ref-number="659" id="idea659" data-nb-words="172" data-nb-chars="953">Spustil se&nbsp;liják, který trval celou noc a&nbsp;na který se&nbsp;léta nezapomíná. Déšť se&nbsp;snášel s&nbsp;naprostým klidem kolmo k&nbsp;zemi a&nbsp;stále se&nbsp;stejnou hojností. Z&nbsp;pahorků, jež naše město obklopují, hrnulo se&nbsp;bahno, a&nbsp;to pak společně s&nbsp;odpadky našeho městského života ucpávalo skrovné kanály. Napřed jsem v&nbsp;úkrytu zbytečně čekal, až&nbsp;déšť přestane, pak, protože mi&nbsp;bylo jasné, že&nbsp;se&nbsp;počasí ustálilo a&nbsp;že by&nbsp;čekání na&nbsp;změnu bylo marné, rozhodl jsem se&nbsp;jít domů a&nbsp;brodil jsem se&nbsp;vodou, i&nbsp;když jsem šel po&nbsp;nejvyšších místech dláždění. Doběhl jsem domů s&nbsp;klením a&nbsp;promoklý až&nbsp;na&nbsp;kost. Klel jsem i&nbsp;proto, že&nbsp;jsem hledáním Oliviho ztratil tolik drahocenného času. Možná že&nbsp;můj čas už&nbsp;není zvlášť drahocenný, jisté však je, že&nbsp;když zjistím, že&nbsp;jsem se&nbsp;namáhal marně, hrozně trpím. Zatímco jsem běžel, myslel jsem si: „Nechme to&nbsp;všechno na&nbsp;zítřek, až&nbsp;bude jasno a&nbsp;krásně a&nbsp;sucho. Zítra ráno se&nbsp;vydám za&nbsp;Olivim a&nbsp;zítra zajdu za&nbsp;Guidem. Vstanu brzy ráno, ale bude jasno a&nbsp;sucho.“</span></p>
          <p class="chunk" data-nb-ref-number="660" data-nb-words="59" data-nb-chars="349"><span class="idea" data-nb-ref-number="660" id="idea660" data-nb-words="59" data-nb-chars="349">Byl jsem tak přesvědčen o&nbsp;správnosti svého rozhodnutí, že&nbsp;jsem Augustě řekl, že&nbsp;se&nbsp;všichni shodli na&nbsp;tom, odložit všechna rozhodnutí na&nbsp;zítřek. Převlékl jsem se, osušil jsem se&nbsp;a&nbsp;s&nbsp;teplými trepkami na&nbsp;zmořených nohou jsem nejprve povečeřel a&nbsp;pak jsem si&nbsp;lehl a&nbsp;spal hlubokým spánkem až&nbsp;do&nbsp;rána, zatímco do&nbsp;okenních tabulí bily šňůry mohutného deště.</span></p>
          <p class="chunk" data-nb-ref-number="661" data-nb-words="29" data-nb-chars="171"><span class="idea" data-nb-ref-number="661" id="idea661" data-nb-words="29" data-nb-chars="171">A&nbsp;tak jsem se&nbsp;o&nbsp;nočních událostech dozvěděl teprve pozdě. Nejprve jsme se&nbsp;doslechli, že&nbsp;liják nakonec způsobil v&nbsp;různých částech města záplavy, a&nbsp;potom, že&nbsp;je&nbsp;Guido mrtev.</span></p>
          <p class="chunk" data-nb-ref-number="662" data-nb-words="84" data-nb-chars="495"><span class="idea" data-nb-ref-number="662" id="idea662" data-nb-words="84" data-nb-chars="495">Teprve mnohem později jsem se&nbsp;dozvěděl, jak se&nbsp;mohla taková věc stát. Asi v&nbsp;jedenáct hodin večer, když paní Malfentiová odešla, Guido Adu varoval. Snažil se&nbsp;ji&nbsp;přesvědčit, že&nbsp;je&nbsp;ztracen. Objal ji, políbil ji, poprosil za&nbsp;prominutí, že&nbsp;kvůli němu trpěla. Pak, než se&nbsp;jeho slova změnila v&nbsp;blekotání, ji&nbsp;ujistil, že&nbsp;byla jedinou láskou jeho života. Ada tomuto ujišťování v&nbsp;té chvíli nevěřila. Nevěřila tomu, ani když ztratil vědomí, představovala si, že&nbsp;to&nbsp;jen tak dělá, aby z&nbsp;ní zase tahal peníze.</span></p>
          <p class="chunk" data-nb-ref-number="663" data-nb-words="66" data-nb-chars="406"><span class="idea" data-nb-ref-number="663" id="idea663" data-nb-words="66" data-nb-chars="406">Později, když uplynula asi hodina a&nbsp;ona viděla, že&nbsp;je&nbsp;Guidův spánek stále hlubší, dostala jakýsi strach a&nbsp;napsala lístek lékaři, který bydlí nedaleko jejího bytu. Na&nbsp;lístek napsala, že&nbsp;její muž potřebuje rychlou pomoc, protože vzal velké množství veronalu. Až&nbsp;do&nbsp;té&nbsp;chvíle nebylo v&nbsp;tom domě žádné rozčilení, které by&nbsp;mohlo služku, starou paní, jež nebyla v&nbsp;domě dlouho, upozornit na&nbsp;vážnost jejího poslání.</span></p>
          <p class="chunk" data-nb-ref-number="664" data-nb-words="38" data-nb-chars="202"><span class="idea" data-nb-ref-number="664" id="idea664" data-nb-words="38" data-nb-chars="202">O&nbsp;ostatní se&nbsp;už&nbsp;postaral déšť. Služka šla do&nbsp;půl lýtek ve&nbsp;vodě a&nbsp;lístek ztratila. Zpozorovala to, teprve když stála před doktorem. Přesto mu&nbsp;dokázala říct, že&nbsp;je&nbsp;to&nbsp;naléhavé, a&nbsp;přiměla ho, aby šel s&nbsp;ní.</span></p>
          <p class="chunk" data-nb-ref-number="665" data-nb-words="116" data-nb-chars="710"><span class="idea" data-nb-ref-number="665" id="idea665" data-nb-words="116" data-nb-chars="710">Doktor Mali byl muž asi padesátiletý, nebyl to&nbsp;žádný génius, nýbrž praktický lékař, který dělal svou povinnost vždycky, jak nejlépe uměl. Neměl velkou vlastní klientelu, zato velmi mnoho pracoval pro společnost s&nbsp;tuze početným členstvem, a&nbsp;ta ho&nbsp;dobře platila. Vrátil se&nbsp;nedlouho předtím domů a&nbsp;konečně se&nbsp;u&nbsp;krbu ohřál a&nbsp;osušil. Můžeme si&nbsp;představit, s&nbsp;jakou myslí asi opouštěl svůj teplý koutek. Když jsem začal lépe zkoumat příčiny smrti svého ubohého přítele, snažil jsem se&nbsp;rovněž seznámit s&nbsp;doktorem Malim. Od&nbsp;něho jsem se&nbsp;dozvěděl pouze toto: sotva vyšel ven a&nbsp;cítil, jak na&nbsp;něho prší i&nbsp;skrze deštník, litoval, že&nbsp;místo medicíny nestudoval zemědělství vzhledem k&nbsp;tomu, že&nbsp;sedláci zůstávají za&nbsp;deště doma.</span></p>
          <p class="chunk" data-nb-ref-number="666" data-nb-words="160" data-nb-chars="962"><span class="idea" data-nb-ref-number="666" id="idea666" data-nb-words="160" data-nb-chars="962">Když přišel ke&nbsp;Guidovu lůžku, viděl, že&nbsp;je&nbsp;Ada docela klidná. Teď, vedle doktora, si&nbsp;snadněji vzpomněla, jak před měsíci Guido sebevraždu sehrál. V&nbsp;této chvíli už&nbsp;nebyla odpovědná ona, nýbrž lékař, a&nbsp;ten musí být zpraven o&nbsp;všem, i&nbsp;o&nbsp;důvodech, které by&nbsp;mohly vzbudit domněnku, že&nbsp;jde o&nbsp;předstírání. A&nbsp;tyto důvody vyslechl doktor všecky, zrovna jako naslouchal přívalům vody, jež splachovaly ulici. Protože nebyl upozorněn, že&nbsp;jde o&nbsp;otravu, neměl s&nbsp;sebou nic, co&nbsp;k&nbsp;zákroku potřeboval. Zablekotal na&nbsp;omluvu pár slov, ale Ada jim nerozuměla. Horší bylo, že&nbsp;chtěl-li přistoupit k&nbsp;vypláchnutí žaludku, nemohl nikoho poslat pro potřebné věci a&nbsp;byl by&nbsp;pro ně&nbsp;musel jít sám. Nahmatal Guidovi pulz a&nbsp;shledal, že&nbsp;je&nbsp;výtečný. Zeptal se&nbsp;Ady, jestli snad má&nbsp;Guido vždycky tak velice hluboký spánek. Ada odpověděla, že&nbsp;ano, ale ne&nbsp;takhle moc. Doktor prohlédl Guidovi oči: reagovaly na&nbsp;světlo okamžitě! Odešel a&nbsp;doporučil dávat Guidovi čas od&nbsp;času lžičku velmi silné černé kávy.</span></p>
          <p class="chunk" data-nb-ref-number="667" data-nb-words="11" data-nb-chars="65"><span class="idea" data-nb-ref-number="667" id="idea667" data-nb-words="11" data-nb-chars="65">Dozvěděl jsem se&nbsp;ještě, že&nbsp;když vyšel na&nbsp;ulici, zlostně zašeptal:</span></p>
          <p class="chunk" data-nb-ref-number="668" data-nb-words="8" data-nb-chars="55"><span class="idea" data-nb-ref-number="668" id="idea668" data-nb-words="8" data-nb-chars="55">„Simulovat v&nbsp;takovémhle nečase by&nbsp;nemělo být dovoleno!“</span></p>
          <p class="chunk" data-nb-ref-number="669" data-nb-words="77" data-nb-chars="415"><span class="idea" data-nb-ref-number="669" id="idea669" data-nb-words="77" data-nb-chars="415">Neodvážil jsem se, když jsem se&nbsp;s&nbsp;ním seznámil, dělat mu&nbsp;pro jeho nedbalost výčitky, ale on&nbsp;je&nbsp;uhodl a&nbsp;bránil se: řekl mi, že&nbsp;byl ohromen, když se&nbsp;ráno dozvěděl, že&nbsp;je&nbsp;Guido mrtev, má&nbsp;prý velké podezření, že&nbsp;se&nbsp;probral a&nbsp;vzal si&nbsp;další veronal. Pak dodal, že&nbsp;si&nbsp;laici nedovedou představit, jak si&nbsp;lékař během své praxe navykne chránit si&nbsp;život před svými pacienty, kteří jej ohrožují tím, že&nbsp;myslí jen na&nbsp;život svůj.</span></p>
          <p class="chunk" data-nb-ref-number="670" data-nb-words="82" data-nb-chars="452"><span class="idea" data-nb-ref-number="670" id="idea670" data-nb-words="82" data-nb-chars="452">Po&nbsp;něco více než hodině byla už&nbsp;Ada podáváním lžiček kávy unavena, a&nbsp;když viděla, že&nbsp;jí&nbsp;Guido polyká čím dál méně a&nbsp;zbytek že&nbsp;stéká na&nbsp;polštář, polekala se&nbsp;znovu a&nbsp;poprosila služku, aby zašla k&nbsp;doktoru Paolimu. Tentokrát si&nbsp;dala služka na&nbsp;lístek pozor. Ale trvalo to&nbsp;víc než hodinu, než došla k&nbsp;lékařovu bytu. Je&nbsp;přece přirozené, že&nbsp;když tolik prší, člověk se&nbsp;potřebuje čas od&nbsp;času schovat pod nějakou tu&nbsp;římsu. Takový déšť nejen promáčí, ale i&nbsp;bičuje.</span></p>
          <p class="chunk" data-nb-ref-number="671" data-nb-words="121" data-nb-chars="663"><span class="idea" data-nb-ref-number="671" id="idea671" data-nb-words="121" data-nb-chars="663">Doktor Paoli nebyl doma. Chvíli předtím jej volal jeden pacient a&nbsp;on se&nbsp;tam vydal s&nbsp;tím, že&nbsp;doufá, že&nbsp;se&nbsp;brzy vrátí. Ale pak dal zřejmě přednost tomu, počkat u&nbsp;pacienta, až&nbsp;déšť ustane. Jeho hospodyně, předobrá starší paní, posadila Adinu služku ke&nbsp;krbu a&nbsp;snažila se&nbsp;jí&nbsp;dát něco pro posilnění. Doktor nenechal adresu svého pacienta, a&nbsp;tak ty&nbsp;dvě ženy spolu strávily u&nbsp;krbu řadu hodin. Doktor se&nbsp;vrátil, až&nbsp;když déšť ustal. A&nbsp;než potom se&nbsp;všemi svými přístroji, které už&nbsp;na&nbsp;Guidovi vyzkoušel, přišel k&nbsp;Adě, svítalo. Měl u&nbsp;toho lože jedinou úlohu: zatajit Adě, že&nbsp;už&nbsp;je&nbsp;Guido mrtev, a&nbsp;zavolat paní Malfentiovou, než se&nbsp;to&nbsp;Ada dozví, aby byla v&nbsp;první bolesti při ní.</span></p>
          <p class="chunk" data-nb-ref-number="672" data-nb-words="13" data-nb-chars="64"><span class="idea" data-nb-ref-number="672" id="idea672" data-nb-words="13" data-nb-chars="64">Z&nbsp;toho důvodu k&nbsp;nám ta&nbsp;zpráva došla velmi pozdě a&nbsp;byla nepřesná.</span></p>
          <p class="chunk" data-nb-ref-number="673" data-nb-words="70" data-nb-chars="423"><span class="idea" data-nb-ref-number="673" id="idea673" data-nb-words="70" data-nb-chars="423">Když jsem vstával z&nbsp;postele, popadla mě&nbsp;ještě naposled na&nbsp;ubohého Guida zlost: každé neštěstí ještě komplikuje svými komediemi! Odešel jsem z&nbsp;domu bez Augusty, nemohla nechat děti jenom tak. Venku se&nbsp;mě&nbsp;zmocnily pochybnosti. Nemám počkat, až&nbsp;banky otevřou a&nbsp;až bude Olivi ve&nbsp;své kanceláři, abych se&nbsp;před Guidem objevil s&nbsp;penězi, které jsem slíbil? Tak málo jsem věřil té&nbsp;zprávě o&nbsp;vážnosti Guidova stavu, kterou mi&nbsp;oznámili!</span></p>
          <p class="chunk" data-nb-ref-number="674" data-nb-words="119" data-nb-chars="674"><span class="idea" data-nb-ref-number="674" id="idea674" data-nb-words="119" data-nb-chars="674">Pravdu jsem se&nbsp;dozvěděl od&nbsp;doktora Paoliho, s&nbsp;kterým jsem se&nbsp;srazil na&nbsp;schodech. Dostal jsem z&nbsp;toho takovou závrať, že&nbsp;jsem skoro upadl. Od&nbsp;té&nbsp;doby, co&nbsp;jsem s&nbsp;Guidem žil, stal se&nbsp;pro mne osobností velkého významu. Dokud byl živ, viděl jsem jej v&nbsp;jistém světle, které bylo světlem části mých dnů. Jakmile zemřel, tak se&nbsp;to&nbsp;světlo změnilo, jako by&nbsp;znenadání prošlo prizmatem. Právě to&nbsp;mě&nbsp;oslepovalo. Mýlil se, ale já&nbsp;jsem najednou viděl, že&nbsp;když je&nbsp;mrtev, nic z&nbsp;jeho chyb nezbývá. Podle mne byl hlupák ten šašek, co&nbsp;se&nbsp;na&nbsp;hřbitově plném pochvalných nápisů ptal, kam se&nbsp;v&nbsp;té zemi pochovávají hříšníci. Mrtví nikdy nebyli hříšníky. Guido byl od&nbsp;nynějška čistý! Očistila ho&nbsp;smrt!</span></p>
          <p class="chunk" data-nb-ref-number="675" data-nb-words="37" data-nb-chars="210"><span class="idea" data-nb-ref-number="675" id="idea675" data-nb-words="37" data-nb-chars="210">Doktor byl dojat, protože byl svědkem Adina hoře. Řekl mi&nbsp;něco o&nbsp;strašné noci, kterou prožila. Teď už&nbsp;se&nbsp;jim podařilo Adu přesvědčit, že&nbsp;by&nbsp;žádná pomoc nebyla nic platná. Běda, kdyby věděla, že&nbsp;tomu tak nebylo.</span></p>
          <p class="chunk" data-nb-ref-number="676" data-nb-words="22" data-nb-chars="131"><span class="idea" data-nb-ref-number="676" id="idea676" data-nb-words="22" data-nb-chars="131">„A&nbsp;zatím kdybych byl přišel o&nbsp;pár hodin dřív, byl bych ho&nbsp;zachránil,“ dodal doktor sklíčeně. „Našel jsem prázdné lahvičky od&nbsp;jedu.“</span></p>
          <p class="chunk" data-nb-ref-number="677" data-nb-words="48" data-nb-chars="271"><span class="idea" data-nb-ref-number="677" id="idea677" data-nb-words="48" data-nb-chars="271">Prohlédl jsem si&nbsp;je. Byla to&nbsp;silná dávka, ale jen o&nbsp;něco silnější než posledně. Na&nbsp;lahvičkách, které mi&nbsp;ukázal, bylo vytištěno: Veronal. Tak tedy ne&nbsp;veronal se&nbsp;sodíkem. Teď už&nbsp;jsem si&nbsp;byl jist jako nikdo jiný, že&nbsp;Guido zemřít nechtěl. Nikdy jsem to&nbsp;však nikomu nepověděl.</span></p>
          <p class="chunk" data-nb-ref-number="678" data-nb-words="23" data-nb-chars="128"><span class="idea" data-nb-ref-number="678" id="idea678" data-nb-words="23" data-nb-chars="128">Při loučení mi&nbsp;Paoli řekl, abych zatím za&nbsp;Adou nechodil. Dal jí&nbsp;silný utišující prostředek a&nbsp;byl si&nbsp;jist, že&nbsp;začne brzy působit.</span></p>
          <p class="chunk" data-nb-ref-number="679" data-nb-words="113" data-nb-chars="675"><span class="idea" data-nb-ref-number="679" id="idea679" data-nb-words="113" data-nb-chars="675">Na&nbsp;chodbě jsem slyšel z&nbsp;pokojíčku, kde mě&nbsp;Ada dvakrát přijala, její tichý nářek. Byla to&nbsp;jednotlivá slova, kterým jsem nerozuměl, ale byla prosycena žalem. Několikrát se&nbsp;opakovalo slovo on&nbsp;a&nbsp;já si&nbsp;domýšlel, co&nbsp;asi říká. Vytvářela si&nbsp;k&nbsp;ubohému nebožtíkovi nový vztah. Určitě se&nbsp;vůbec nepodobal vztahu, který k&nbsp;němu měla, dokud byl živ. Bylo mi&nbsp;jasné, že&nbsp;se&nbsp;na&nbsp;živém manželovi provinila. Zemřel kvůli něčemu, na&nbsp;čem nesli vinu všichni vespolek, protože hrál na&nbsp;burze se&nbsp;souhlasem všech. Když potom přišlo na&nbsp;placení, nechali ho&nbsp;samotného. A&nbsp;on si&nbsp;s&nbsp;placením pospíšil. Ze&nbsp;všech příbuzných jediný já, který jsem s&nbsp;tím neměl opravdu nic společného, jsem cítil povinnost mu&nbsp;pomoct.</span></p>
          <p class="chunk" data-nb-ref-number="680" data-nb-words="40" data-nb-chars="245"><span class="idea" data-nb-ref-number="680" id="idea680" data-nb-words="40" data-nb-chars="245">Chudák Guido ležel v&nbsp;ložnici opuštěn, přikryt prostěradlem. Jeho ztuhlost, už&nbsp;pokročilá, nebyla tentokrát výrazem síly, ale velkého úžasu nad tím, že&nbsp;je&nbsp;mrtev, aniž chtěl. V&nbsp;krásné snědé tváři se&nbsp;mu&nbsp;zračila výčitka. Ale určitě ne&nbsp;na&nbsp;moji adresu!</span></p>
          <p class="chunk" data-nb-ref-number="681" data-nb-words="24" data-nb-chars="119"><span class="idea" data-nb-ref-number="681" id="idea681" data-nb-words="24" data-nb-chars="119">Vrátil jsem se&nbsp;domů k&nbsp;Augustě a&nbsp;poprosil jsem ji, aby šla k&nbsp;sestře. Byl jsem velice dojat a&nbsp;Augusta mě&nbsp;s&nbsp;pláčem objala.</span></p>
          <p class="chunk" data-nb-ref-number="682" data-nb-words="19" data-nb-chars="122"><span class="idea" data-nb-ref-number="682" id="idea682" data-nb-words="19" data-nb-chars="122">„Byl jsi mu&nbsp;bratrem,“ zašeptala. „Teprve teď s&nbsp;tebou souhlasím, abys obětoval část našeho majetku a&nbsp;očistil jeho památku.“</span></p>
          <p class="chunk" data-nb-ref-number="683" data-nb-words="119" data-nb-chars="736"><span class="idea" data-nb-ref-number="683" id="idea683" data-nb-words="119" data-nb-chars="736">Vynasnažil jsem se&nbsp;vzdát svému ubohému příteli veškeré pocty. Zatím jsem připevnil na&nbsp;dveře kanceláře lístek, který oznamoval, že&nbsp;je&nbsp;pro úmrtí majitele zavřeno. Sám jsem taky sestavil úmrtní oznámení. Ale teprve druhého dne s&nbsp;Adiným souhlasem se&nbsp;začalo s&nbsp;přípravami k&nbsp;pohřbu. Přitom jsem se&nbsp;dozvěděl, že&nbsp;se&nbsp;Ada rozhodla jít za&nbsp;rakví až&nbsp;na&nbsp;hřbitov. Chtěla mu&nbsp;podat všechny důkazy lásky, jež mohla. Chudinka! Já&nbsp;věděl, jak bolí výčitky svědomí nad hrobem. Taky jsem to&nbsp;zakusil, když zemřel můj otec. Odpoledne jsem strávil zavřen v&nbsp;kanceláři v&nbsp;Niliniho společnosti. Dělali jsme malou bilanci Guidovy situace. Byla to&nbsp;hrůza! Nejenže byl pryč kapitál firmy, ale kdyby měl Guido nést odpovědnost za&nbsp;všechno, ještě by&nbsp;byl jednou tolik dlužil.</span></p>
          <p class="chunk" data-nb-ref-number="684" data-nb-words="44" data-nb-chars="262"><span class="idea" data-nb-ref-number="684" id="idea684" data-nb-words="44" data-nb-chars="262">Byl bych potřeboval pracovat, nic než pracovat ve&nbsp;prospěch svého ubohého zemřelého přítele, ale neuměl jsem nic než snít. Mou první myšlenkou bylo obětovat té&nbsp;kanceláři celý svůj život a&nbsp;pracovat ve&nbsp;prospěch Ady a&nbsp;jejích dětí. Ale bylo vůbec jisto, že&nbsp;to&nbsp;dokážu?</span></p>
          <p class="chunk" data-nb-ref-number="685" data-nb-words="72" data-nb-chars="402"><span class="idea" data-nb-ref-number="685" id="idea685" data-nb-words="72" data-nb-chars="402">Nilini jako obvykle žvanil, kdežto já, já&nbsp;jsem hleděl do&nbsp;dálky, do&nbsp;velké dálky. I&nbsp;on cítil potřebu změnit od&nbsp;základu svůj vztah ke&nbsp;Guidovi. Teď chápal všechno! V&nbsp;době, kdy mu&nbsp;ublížil, byl už&nbsp;Guido zachvácen nemocí, která ho&nbsp;nakonec přivedla k&nbsp;sebevraždě. Proto bylo teď všechno zapomenuto. A&nbsp;začal kázat, že&nbsp;on&nbsp;už&nbsp;je&nbsp;takový. Nedokáže se&nbsp;dlouho zlobit na&nbsp;nikoho. Měl Guida vždycky rád a&nbsp;má ho&nbsp;rád pořád.</span></p>
          <p class="chunk" data-nb-ref-number="686" data-nb-words="39" data-nb-chars="230"><span class="idea" data-nb-ref-number="686" id="idea686" data-nb-words="39" data-nb-chars="230">Nakonec se&nbsp;Niliniho sny spojily a&nbsp;překryly s&nbsp;mými. Lék na&nbsp;takovou katastrofu se&nbsp;nedal najít v&nbsp;pomalém obchodu, ale na&nbsp;burze. A&nbsp;Nilini mi&nbsp;vypravoval o&nbsp;jednom svém příteli, který se&nbsp;dokázal zachránit tím, že&nbsp;svůj vklad zdvojnásobil.</span></p>
          <p class="chunk" data-nb-ref-number="687" data-nb-words="64" data-nb-chars="388"><span class="idea" data-nb-ref-number="687" id="idea687" data-nb-words="64" data-nb-chars="388">Hovořili jsme spolu dlouhé hodiny, ale Niliniho návrh, abychom pokračovali ve&nbsp;hře započaté Guidem, se&nbsp;vynořil až&nbsp;nakonec, krátce před polednem, a&nbsp;já ho&nbsp;okamžitě přijal. Přijal jsem ho&nbsp;s&nbsp;takovou radostí, jako by&nbsp;se&nbsp;mi&nbsp;tím podařilo vzkřísit svého přítele. A&nbsp;tak jsem tedy nakonec koupil na&nbsp;jméno ubohého Guida množství dalších akcií s&nbsp;těmi podivnými jmény <em>Rio Tinto</em>, <em>South French</em> a&nbsp;podobně.</span></p>
          <p class="chunk" data-nb-ref-number="688" data-nb-words="64" data-nb-chars="363"><span class="idea" data-nb-ref-number="688" id="idea688" data-nb-words="64" data-nb-chars="363">Tím pro mne začalo padesát hodin největšího vypětí celého mého života. Především jsem až&nbsp;do&nbsp;večera chodil dlouhými kroky sem a&nbsp;tam po&nbsp;kanceláři a&nbsp;čekal na&nbsp;zprávu, jestli byly mé&nbsp;příkazy provedeny. Obával jsem se, že&nbsp;se&nbsp;už&nbsp;na&nbsp;burze ví&nbsp;o&nbsp;Guidově sebevraždě a&nbsp;že jeho jméno nebude mít dostatečný kredit. Ve&nbsp;skutečnosti se&nbsp;ještě pár dní nevědělo, že&nbsp;šlo o&nbsp;sebevraždu.</span></p>
          <p class="chunk" data-nb-ref-number="689" data-nb-words="119" data-nb-chars="704"><span class="idea" data-nb-ref-number="689" id="idea689" data-nb-words="119" data-nb-chars="704">A&nbsp;když mi&nbsp;potom Nilini konečně mohl oznámit, že&nbsp;všechny moje příkazy byly provedeny, nastala pro mne doba opravdové úzkosti, o&nbsp;to větší, že&nbsp;v&nbsp;okamžiku, kdy jsem dostal stvrzenky o&nbsp;nákupu, jsem se&nbsp;dozvěděl, že&nbsp;jsem už&nbsp;na&nbsp;nich ztratil jistou dost značnou částku. Vzpomínám na&nbsp;tu&nbsp;úzkost jako na&nbsp;skutečnou a&nbsp;opravdovou práci. Mám ve&nbsp;vzpomínce podivný pocit, jako bych bez přestání celých padesát hodin seděl u&nbsp;hracího stolku a&nbsp;lízal karty. Neznám nikoho, kdo by&nbsp;dokázal odolávat tolik hodin podobné námaze. Registroval jsem každý pohyb cen, sledoval jsem jej a&nbsp;občas, proč to&nbsp;neříct, jsem jej povzbuzoval nebo zase brzdil, jak to&nbsp;mně&nbsp;– nebo spíš mému ubohému příteli&nbsp;– vyhovovalo. Nemohl jsem celé noci spát.</span></p>
          <p class="chunk" data-nb-ref-number="690" data-nb-words="135" data-nb-chars="756"><span class="idea" data-nb-ref-number="690" id="idea690" data-nb-words="135" data-nb-chars="756">Protože jsem se&nbsp;bál, že&nbsp;by&nbsp;někdo z&nbsp;rodiny mohl zasáhnout a&nbsp;překazit dílo záchrany, do&nbsp;kterého jsem se&nbsp;pustil, neřekl jsem nikomu o&nbsp;pohledávce, která byla splatná v&nbsp;polovině měsíce. Zaplatil jsem všechno sám, protože si&nbsp;nikdo jiný na&nbsp;tyto závazky nevzpomněl vzhledem k&nbsp;tomu, že&nbsp;se&nbsp;všichni točili kolem nebožtíka, který čekal na&nbsp;svůj pohřeb. Ostatně pohledávka byla menší, než se&nbsp;zprvu zdála, protože mi&nbsp;okamžitě pomohlo štěstí. Můj žal nad Guidovou smrtí byl tak velký, že&nbsp;se&nbsp;mi&nbsp;zdálo, jako bych jej mírnil tím, že&nbsp;dávám všemi způsoby v&nbsp;sázku jak svůj podpis, tak své peníze. Tak daleko šel se&nbsp;mnou sen o&nbsp;dobrotě, který jsem předtím takovou dobu snil po&nbsp;jeho boku. Ale ta&nbsp;úzkost byla pro mne takové utrpení, že&nbsp;jsem pak už&nbsp;na&nbsp;burze sám za&nbsp;sebe nikdy nehrál.</span></p>
          <p class="chunk" data-nb-ref-number="691" data-nb-words="128" data-nb-chars="758"><span class="idea" data-nb-ref-number="691" id="idea691" data-nb-words="128" data-nb-chars="758">Jenže kvůli tomu „lízání“, což byla moje hlavní činnost, jsem nakonec ani nebyl na&nbsp;Guidově pohřbu. Došlo k&nbsp;tomu takto: akcie, o&nbsp;něž nám šlo, udělaly zrovna ten den skok nahoru. Trávili jsme s&nbsp;Nilinim čas počítáním, kolik jsme zase dostali z&nbsp;naší ztráty zpátky! Jak to&nbsp;vypadalo, polovina majetku starého Speiera byla tím zachráněna. Byl to&nbsp;nádherný výsledek, který mě&nbsp;naplňoval pýchou. Stalo se&nbsp;přesně to, co&nbsp;Nilini předpovídal, i&nbsp;když s&nbsp;velikými pochybnostmi v&nbsp;hlase. Teď to&nbsp;samozřejmě opakoval už&nbsp;bez jakýchkoli pochybností a&nbsp;dělal ze&nbsp;sebe bezpečného proroka. Podle mne předvídal nejen tohle, ale i&nbsp;opak. Nemohl se&nbsp;nikdy zmýlit, ale to&nbsp;jsem mu&nbsp;neřekl, protože se&nbsp;mi&nbsp;hodilo, aby se&nbsp;na&nbsp;tom obchodě podílel svou ctižádostí. I&nbsp;jeho přání mohlo mít vliv na&nbsp;ceny.</span></p>
          <p class="chunk" data-nb-ref-number="692" data-nb-words="26" data-nb-chars="131"><span class="idea" data-nb-ref-number="692" id="idea692" data-nb-words="26" data-nb-chars="131">Odešli jsme z&nbsp;kanceláře ve&nbsp;tři a&nbsp;pospíchali jsme, protože jsme si&nbsp;v&nbsp;té chvíli vzpomněli, že&nbsp;se&nbsp;pohřeb koná už&nbsp;ve&nbsp;tři čtvrtě na&nbsp;tři.</span></p>
          <p class="chunk" data-nb-ref-number="693" data-nb-words="75" data-nb-chars="418"><span class="idea" data-nb-ref-number="693" id="idea693" data-nb-words="75" data-nb-chars="418">U&nbsp;Chiozského podloubí jsem v&nbsp;dálce zahlédl průvod, a&nbsp;dokonce se&nbsp;mi&nbsp;zdálo, že&nbsp;rozeznávám kočár, který poslal Adě na&nbsp;pohřeb jeden můj přítel. Skočil jsem s&nbsp;Nilinim do&nbsp;drožky a&nbsp;řekl jsem kočímu, aby jel za&nbsp;pohřbem. V&nbsp;drožce jsme s&nbsp;Nilinim pokračovali v&nbsp;obchodech. Byli jsme tak daleko od&nbsp;myšlenek na&nbsp;ubohého zemřelého, že&nbsp;jsme si&nbsp;stěžovali, jak ta&nbsp;drožka jede pomalu. Kdo ví, co&nbsp;se&nbsp;zatím děje na&nbsp;burze, když ji&nbsp;nehlídáme?</span></p>
          <p class="chunk" data-nb-ref-number="694" data-nb-words="22" data-nb-chars="111"><span class="idea" data-nb-ref-number="694" id="idea694" data-nb-words="22" data-nb-chars="111">V&nbsp;jednu chvíli na&nbsp;mne Nilini upřel svůj pohled a&nbsp;zeptal se, proč jsem na&nbsp;burze neudělal taky něco na&nbsp;svůj účet.</span></p>
          <p class="chunk" data-nb-ref-number="695" data-nb-words="18" data-nb-chars="108"><span class="idea" data-nb-ref-number="695" id="idea695" data-nb-words="18" data-nb-chars="108">„V&nbsp;tuhle chvíli,“ řekl jsem a&nbsp;nevím, proč jsem se&nbsp;začervenal, „pracuju jenom na&nbsp;účet svého ubohého přítele.“</span></p>
          <p class="chunk" data-nb-ref-number="696" data-nb-words="6" data-nb-chars="35"><span class="idea" data-nb-ref-number="696" id="idea696" data-nb-words="6" data-nb-chars="35">Potom jsem po&nbsp;malém zaváhání dodal:</span></p>
          <p class="chunk" data-nb-ref-number="697" data-nb-words="5" data-nb-chars="30"><span class="idea" data-nb-ref-number="697" id="idea697" data-nb-words="5" data-nb-chars="30">„Na sebe budu myslet později.“</span></p>
          <p class="chunk" data-nb-ref-number="698" data-nb-words="37" data-nb-chars="200"><span class="idea" data-nb-ref-number="698" id="idea698" data-nb-words="37" data-nb-chars="200">Chtěl jsem mu&nbsp;nechat naději, že&nbsp;mě&nbsp;bude moct svádět ke&nbsp;hře pořád, jen abych si&nbsp;udržel jeho přátelství. V&nbsp;duchu jsem si&nbsp;však říkal něco, co&nbsp;jsem se&nbsp;neodvažoval vyslovit. „To tak, svěřit se&nbsp;tvým rukám.“</span></p>
          <p class="chunk" data-nb-ref-number="699" data-nb-words="2" data-nb-chars="12"><span class="idea" data-nb-ref-number="699" id="idea699" data-nb-words="2" data-nb-chars="12">Začal kázat:</span></p>
          <p class="chunk" data-nb-ref-number="700" data-nb-words="9" data-nb-chars="61"><span class="idea" data-nb-ref-number="700" id="idea700" data-nb-words="9" data-nb-chars="61">„Kdo ví, jestli se&nbsp;ještě jednou naskytne taková příležitost.“</span></p>
          <p class="chunk" data-nb-ref-number="701" data-nb-words="38" data-nb-chars="229"><span class="idea" data-nb-ref-number="701" id="idea701" data-nb-words="38" data-nb-chars="229">Zapomněl, že&nbsp;mě&nbsp;učil, že&nbsp;na&nbsp;burze je&nbsp;příležitost pořád. Když jsme dorazili k&nbsp;místu, kde kočáry obvykle zastavují, vystrčil Nilini hlavu z&nbsp;okna a&nbsp;překvapeně vykřikl. Drožka totiž jela za&nbsp;průvodem, který se&nbsp;ubíral na&nbsp;řecký hřbitov.</span></p>
          <p class="chunk" data-nb-ref-number="702" data-nb-words="24" data-nb-chars="181"><span class="idea" data-nb-ref-number="702" id="idea702" data-nb-words="24" data-nb-chars="181">„Pan Guido byl řecký katolík?“ zeptal se&nbsp;překvapeně. Průvod skutečně minul katolický hřbitov a&nbsp;mířil k&nbsp;některému jinému hřbitovu, židovskému, řeckému, protestantskému nebo srbskému.</span></p>
          <p class="chunk" data-nb-ref-number="703" data-nb-words="21" data-nb-chars="125"><span class="idea" data-nb-ref-number="703" id="idea703" data-nb-words="21" data-nb-chars="125">„Možná že&nbsp;byl protestant,“ řekl jsem nejdřív, ale najednou jsem si&nbsp;vzpomněl, že&nbsp;jsem byl na&nbsp;jeho svatbě v&nbsp;katolickém kostele.</span></p>
          <p class="chunk" data-nb-ref-number="704" data-nb-words="16" data-nb-chars="101"><span class="idea" data-nb-ref-number="704" id="idea704" data-nb-words="16" data-nb-chars="101">„To musí být omyl!“ vykřikl jsem, protože mě&nbsp;napadlo, jestli ho&nbsp;nechtějí pohřbít na&nbsp;nesprávném místě.</span></p>
          <p class="chunk" data-nb-ref-number="705" data-nb-words="25" data-nb-chars="145"><span class="idea" data-nb-ref-number="705" id="idea705" data-nb-words="25" data-nb-chars="145">Nilini se&nbsp;najednou dal do&nbsp;nezadržitelného smíchu a&nbsp;bezmocně klesl zpátky do&nbsp;kočáru s&nbsp;hubičkou roztaženou v&nbsp;té své drobounké tváři od&nbsp;ucha k&nbsp;uchu.</span></p>
          <p class="chunk" data-nb-ref-number="706" data-nb-words="39" data-nb-chars="224"><span class="idea" data-nb-ref-number="706" id="idea706" data-nb-words="39" data-nb-chars="224">„My jsme se&nbsp;spletli!“ ryčel. Jakmile se&nbsp;mu&nbsp;podařilo záchvat smíchu zvládnout, zasypal mě&nbsp;výčitkami. Měl jsem si&nbsp;všimnout, kam jedeme, protože jsem měl vědět, kdy to&nbsp;bude, kdo tam bude a&nbsp;tak dále. Byl to&nbsp;pohřeb někoho jiného!</span></p>
          <p class="chunk" data-nb-ref-number="707" data-nb-words="97" data-nb-chars="543"><span class="idea" data-nb-ref-number="707" id="idea707" data-nb-words="97" data-nb-chars="543">Byl jsem tak popuzen, že&nbsp;jsem se&nbsp;s&nbsp;ním nesmál, a&nbsp;měl jsem co&nbsp;dělat, abych snesl jeho výčitky. Proč se&nbsp;líp nedíval sám? Udržel jsem své rozladění na&nbsp;uzdě jen proto, že&nbsp;mi&nbsp;víc záleželo na&nbsp;burze než na&nbsp;pohřbu. Vystoupili jsme z&nbsp;kočáru, abychom se&nbsp;líp orientovali, a&nbsp;zamířili jsme ke&nbsp;vchodu na&nbsp;katolický hřbitov. Kočár tam jel za&nbsp;námi. Všiml jsem si, jak se&nbsp;pozůstalí po&nbsp;tom druhém nebožtíkovi po&nbsp;nás udiveně dívají, poněvadž si&nbsp;neuměli vysvětlit, proč toho chudáka v&nbsp;nejlepším opouštíme, když jsme ho&nbsp;poctili svou účastí až&nbsp;k&nbsp;této krajní hranici.</span></p>
          <p class="chunk" data-nb-ref-number="708" data-nb-words="10" data-nb-chars="70"><span class="idea" data-nb-ref-number="708" id="idea708" data-nb-words="10" data-nb-chars="70">Nilini mě&nbsp;netrpělivě předešel. Zeptal se&nbsp;po&nbsp;krátkém zaváhání vrátného:</span></p>
          <p class="chunk" data-nb-ref-number="709" data-nb-words="7" data-nb-chars="47"><span class="idea" data-nb-ref-number="709" id="idea709" data-nb-words="7" data-nb-chars="47">„Pohřební průvod pana Guida Speiera už&nbsp;přišel?“</span></p>
          <p class="chunk" data-nb-ref-number="710" data-nb-words="28" data-nb-chars="189"><span class="idea" data-nb-ref-number="710" id="idea710" data-nb-words="28" data-nb-chars="189">Vrátný zřejmě nebyl tou otázkou, která mně připadala směšná, nikterak překvapen. Odpověděl, že&nbsp;neví. Všechno, co&nbsp;mohl říct, bylo, že&nbsp;v&nbsp;poslední půlhodině prošly branou dva pohřební průvody.</span></p>
          <p class="chunk" data-nb-ref-number="711" data-nb-words="88" data-nb-chars="496"><span class="idea" data-nb-ref-number="711" id="idea711" data-nb-words="88" data-nb-chars="496">Celí zmatení jsme se&nbsp;radili. Zřejmě se&nbsp;nedalo zjistit, jestli je&nbsp;průvod už&nbsp;na&nbsp;hřbitově, nebo dosud ne. A&nbsp;tu jsem se&nbsp;za&nbsp;svou osobu rozhodl. Já&nbsp;jsem nemohl přijít pozdě a&nbsp;rušit obřad, který už&nbsp;začal. Proto na&nbsp;ten hřbitov nepůjdu. Na&nbsp;druhé straně jsem nemohl riskovat, že&nbsp;průvod potkám, až&nbsp;půjdu zpátky. Z&nbsp;toho důvodu se&nbsp;raději účasti na&nbsp;pohřbu vzdám a&nbsp;vrátím se&nbsp;do&nbsp;města velkým obloukem přes Servolu. Drožku jsem nechal Nilinimu, protože ten se&nbsp;kvůli Adě, kterou znal, chtěl na&nbsp;pohřbu aspoň ukázat.</span></p>
          <p class="chunk" data-nb-ref-number="712" data-nb-words="119" data-nb-chars="741"><span class="idea" data-nb-ref-number="712" id="idea712" data-nb-words="119" data-nb-chars="741">Abych se&nbsp;vyhnul jakémukoli setkání, pustil jsem se&nbsp;rychlým krokem polní cestou, která vedla k&nbsp;vesnici. Vlastně mě&nbsp;už&nbsp;nemrzelo, že&nbsp;jsem si&nbsp;pohřby spletl a&nbsp;že jsem ubohému Guidovi neprokázal poslední poctu. Nemohl jsem se&nbsp;těmi náboženskými praktikami zdržovat. Připadla mi&nbsp;jiná povinnost: musel jsem zachraňovat čest svého přítele a&nbsp;chránit dědictví ve&nbsp;prospěch vdovy a&nbsp;synů. Až&nbsp;Adě řeknu, že&nbsp;se&nbsp;mi&nbsp;podařilo tři čtvrtiny ztráty dostat zpátky (a v&nbsp;duchu jsem si&nbsp;celý ten tolikrát prováděný výpočet opakoval: Guido ztratil dvojnásobek dědictví po&nbsp;svém otci a&nbsp;po mém zákroku se&nbsp;ztráta zmenšila na&nbsp;polovinu onoho dědictví. Bylo to&nbsp;přesné. Dostal jsem zpátky opravdu tři čtvrtiny té&nbsp;ztráty), jistě mi&nbsp;odpustí, že&nbsp;jsem se&nbsp;Guidova pohřbu nezúčastnil.</span></p>
          <p class="chunk" data-nb-ref-number="713" data-nb-words="154" data-nb-chars="877"><span class="idea" data-nb-ref-number="713" id="idea713" data-nb-words="154" data-nb-chars="877">Ten den se&nbsp;udělalo zase krásně. Zářilo nádherné jarní slunce a&nbsp;vzduch nad namoklou krajinou byl čistý a&nbsp;zdravý. Plíce se&nbsp;mi&nbsp;dmuly pohybem, jaký jsem si&nbsp;už&nbsp;několik dní nedopřál. Byl jsem samé zdraví a&nbsp;síla. Zdraví není nic než srovnávání. Srovnával jsem se&nbsp;s&nbsp;chudákem Guidem a&nbsp;stoupal jsem vysoko, vysoko jako vítěz v&nbsp;témže boji, v&nbsp;němž on&nbsp;podlehl. Všechno kolem bylo samé zdraví a&nbsp;síla. I&nbsp;ta krajina s&nbsp;mladou trávou. Vydatná, hojná závlaha nedávné katastrofy přinášela dnes jen blahodárné výsledky a&nbsp;zářivé slunce dodávalo zemi, ještě zmrzlé, žádoucí teplo. Pravda, čím by&nbsp;byl člověk od&nbsp;té&nbsp;katastrofy dál, tím by&nbsp;mu&nbsp;bylo to&nbsp;azurové nebe protivnější, kdyby se&nbsp;zase včas nezachmuřilo. Ale to&nbsp;už&nbsp;je&nbsp;předpověď na&nbsp;základě zkušenosti a&nbsp;napadla mě&nbsp;teprve teď při psaní, tenkrát jsem na&nbsp;to&nbsp;nemyslel. V&nbsp;té chvíli zněl v&nbsp;mé duši jen hymnus na&nbsp;zdraví, na&nbsp;věčné zdraví moje i&nbsp;celé přírody.</span></p>
          <p class="chunk" data-nb-ref-number="714" data-nb-words="49" data-nb-chars="294"><span class="idea" data-nb-ref-number="714" id="idea714" data-nb-words="49" data-nb-chars="294">Můj krok se&nbsp;ještě zrychlil. Když jsem slyšel, jak je&nbsp;lehký, byl jsem blažený. Cestou dolů ze&nbsp;servolského pahorku jsem tak spěchal, že&nbsp;jsem skoro běžel. Jakmile jsem došel na&nbsp;promenádu Sanť Andrea, na&nbsp;rovinu, znovu jsem krok zvolnil, ale stále jsem měl pocit veliké lehkosti. Nadnášel mě&nbsp;vzduch.</span></p>
          <p class="chunk" data-nb-ref-number="715" data-nb-words="33" data-nb-chars="209"><span class="idea" data-nb-ref-number="715" id="idea715" data-nb-words="33" data-nb-chars="209">Nadobro jsem zapomněl, že&nbsp;přicházím z&nbsp;pohřbu svého nejdůvěrnějšího přítele. Měl jsem krok i&nbsp;dech vítěze. Vždyť moje radost z&nbsp;vítězství byla poctou mému ubohému příteli, v&nbsp;jehož zájmu jsem vstoupil na&nbsp;kolbiště.</span></p>
          <p class="chunk" data-nb-ref-number="716" data-nb-words="32" data-nb-chars="186"><span class="idea" data-nb-ref-number="716" id="idea716" data-nb-words="32" data-nb-chars="186">Zašel jsem do&nbsp;kanceláře, abych se&nbsp;podíval, jaké byly kurzy při uzávěrce. Byly trochu slabší, ale to&nbsp;mi&nbsp;důvěru nevzalo. Vrátím se&nbsp;ještě „lízat karty“ a&nbsp;nepochyboval jsem, že&nbsp;k&nbsp;cíli dojdu.</span></p>
          <p class="chunk" data-nb-ref-number="717" data-nb-words="15" data-nb-chars="83"><span class="idea" data-nb-ref-number="717" id="idea717" data-nb-words="15" data-nb-chars="83">Musel jsem se&nbsp;konečně vydat za&nbsp;Adou. Přišla mi&nbsp;otevřít Augusta. Hned se&nbsp;mě&nbsp;zeptala:</span></p>
          <p class="chunk" data-nb-ref-number="718" data-nb-words="13" data-nb-chars="63"><span class="idea" data-nb-ref-number="718" id="idea718" data-nb-words="13" data-nb-chars="63">„Jak to, že&nbsp;jsi nebyl na&nbsp;pohřbu, ty, jediný muž z&nbsp;naší rodiny?“</span></p>
          <p class="chunk" data-nb-ref-number="719" data-nb-words="95" data-nb-chars="553"><span class="idea" data-nb-ref-number="719" id="idea719" data-nb-words="95" data-nb-chars="553">Odložil jsem deštník a&nbsp;klobouk a&nbsp;trochu zmateně jsem řekl, že&nbsp;bych chtěl mluvit hned i&nbsp;s&nbsp;Adou, abych se&nbsp;nemusel opakovat. Zatím jsem Augustu dokázal ujistit, že&nbsp;jsem měl dobré důvody, proč jsem na&nbsp;pohřbu nebyl. Potom už&nbsp;jsem si&nbsp;nebyl tak jistý a&nbsp;znenadání mě&nbsp;rozbolel můj bok, možná z&nbsp;únavy. Možná že&nbsp;to&nbsp;byla ta&nbsp;Augustina poznámka, co&nbsp;mě&nbsp;přimělo k&nbsp;pochybování o&nbsp;možnosti omluvit svou nepřítomnost, která jistě způsobila pohoršení; viděl jsem před sebou všechny účastníky toho smutného obřadu, jak jsou vyrušováni ze&nbsp;své bolesti a&nbsp;ptají se, kde můžu být.</span></p>
          <p class="chunk" data-nb-ref-number="720" data-nb-words="204" data-nb-chars="1159"><span class="idea" data-nb-ref-number="720" id="idea720" data-nb-words="204" data-nb-chars="1159">Ada nepřišla. Později jsem se&nbsp;dozvěděl, že&nbsp;ji&nbsp;ani nikdo neupozornil, že&nbsp;na&nbsp;ni&nbsp;čekám. Přijala mě&nbsp;paní Malfentiová a&nbsp;začala se&nbsp;mnou mluvit tak přísně zamračená, jakou jsem ji&nbsp;ještě nikdy neviděl. Počal jsem se&nbsp;omlouvat, ale k&nbsp;oné jistotě, s&nbsp;kterou jsem letěl od&nbsp;hřbitova k&nbsp;městu, k&nbsp;té jsem měl velmi daleko. Koktal jsem. Kromě pravdy říkal jsem navíc i&nbsp;některé věci méně pravdivé, o&nbsp;své odvážné inicia­tivě na&nbsp;burze v&nbsp;Guidův prospěch a&nbsp;že nedlouho před hodinou pohřbu jsem musel odeslat do&nbsp;Paříže telegram s&nbsp;příkazem a&nbsp;že jsem se&nbsp;nemohl z&nbsp;kanceláře vzdálit, dokud jsem nedostal odpověď. Bylo pravda, že&nbsp;jsme s&nbsp;Nilinim museli telegrafovat do&nbsp;Paříže, ale bylo to&nbsp;dva dny předtím a&nbsp;dva dny předtím jsme také dostali odpověď. Jedním slovem, pochopil jsem, že&nbsp;na&nbsp;mou omluvu pravda nestačí, snad proto také ne, že&nbsp;jsem ji&nbsp;nemohl říct celou a&nbsp;vypravovat o&nbsp;té tak důležité operaci, na&nbsp;kterou jsem čekal celé dny, to&nbsp;jest o&nbsp;tom, že&nbsp;jsem podle svého přání upravoval světové kurzy. Když však paní Malfentiová slyšela číslo, na&nbsp;jaké se&nbsp;Guidova ztráta snížila, tak mě&nbsp;omluvila. Děkovala mi&nbsp;se&nbsp;slzami v&nbsp;očích. Znovu jsem se&nbsp;stal ne&nbsp;sice jediným mužem v&nbsp;rodině, ale nejlepším.</span></p>
          <p class="chunk" data-nb-ref-number="721" data-nb-words="65" data-nb-chars="377"><span class="idea" data-nb-ref-number="721" id="idea721" data-nb-words="65" data-nb-chars="377">Požádala mě, abychom večer přišli s&nbsp;Augustou Adu pozdravit, ona jí&nbsp;zatím všechno poví. Pro tu&nbsp;chvíli nebyla Ada s&nbsp;to nikoho přijmout. A&nbsp;já jsem se&nbsp;svou ženou rád odešel. Ani ona necítila před odchodem z&nbsp;domu potřebu se&nbsp;s&nbsp;Adou rozloučit, neboť ta&nbsp;chvílemi zoufale plakala a&nbsp;pak zase propadala skleslosti, takže nebyla schopna dokonce ani vnímat přítomnost toho, kdo s&nbsp;ní mluvil.</span></p>
          <p class="chunk" data-nb-ref-number="722" data-nb-words="3" data-nb-chars="16"><span class="idea" data-nb-ref-number="722" id="idea722" data-nb-words="3" data-nb-chars="16">Měl jsem naději:</span></p>
          <p class="chunk" data-nb-ref-number="723" data-nb-words="6" data-nb-chars="40"><span class="idea" data-nb-ref-number="723" id="idea723" data-nb-words="6" data-nb-chars="40">„Ada si&nbsp;tedy mé&nbsp;nepřítomnosti nevšimla?“</span></p>
          <p class="chunk" data-nb-ref-number="724" data-nb-words="55" data-nb-chars="332"><span class="idea" data-nb-ref-number="724" id="idea724" data-nb-words="55" data-nb-chars="332">Augusta se&nbsp;přiznala, že&nbsp;o&nbsp;tom chtěla pomlčet, tak velký se&nbsp;jí&nbsp;zdál projev Adiny roztrpčenosti nad mou nepřítomností. Ada od&nbsp;ní&nbsp;požadovala vysvětlení, a&nbsp;když jí&nbsp;Augusta musela říct, že&nbsp;nic neví, neboť mě&nbsp;ještě neviděla, propadla Ada znovu svému zoufalství a&nbsp;křičela, že&nbsp;Guido musel takhle skončit proto, že&nbsp;ho&nbsp;celá rodina nenáviděla.</span></p>
          <p class="chunk" data-nb-ref-number="725" data-nb-words="42" data-nb-chars="231"><span class="idea" data-nb-ref-number="725" id="idea725" data-nb-words="42" data-nb-chars="231">Připadalo mi, že&nbsp;mě&nbsp;Augusta měla hájit a&nbsp;říct Adě, jak jenom já&nbsp;jsem byl ochoten pomoct Guidovi tím způsobem, jak bylo třeba. Že&nbsp;kdyby mě&nbsp;byl Guido poslechl, nebyl by&nbsp;měl žádný důvod k&nbsp;pokusu o&nbsp;sebevraždu nebo k&nbsp;jejímu předstírání.</span></p>
          <p class="chunk" data-nb-ref-number="726" data-nb-words="66" data-nb-chars="411"><span class="idea" data-nb-ref-number="726" id="idea726" data-nb-words="66" data-nb-chars="411">Ale Augusta mlčela. Byla velice pohnuta Adiným zoufalstvím a&nbsp;bála se, aby ji&nbsp;neurazila, kdyby začala s&nbsp;nějakým diskutováním. Ostatně věřila, že&nbsp;teď vysvětlení paní Malfentiové Adu přesvědčí, že&nbsp;se&nbsp;na&nbsp;mně dopustila nespravedlnosti. Musím říct, že&nbsp;jsem v&nbsp;to věřil i&nbsp;já, a&nbsp;dokonce musím přiznat, že&nbsp;jsem si&nbsp;od&nbsp;té&nbsp;chvíle onu jistotu, že&nbsp;budu přítomen Adinu překvapení a&nbsp;jejím projevům vděčnosti, docela vychutnával.</span></p>
          <p class="chunk" data-nb-ref-number="727" data-nb-words="39" data-nb-chars="220"><span class="idea" data-nb-ref-number="727" id="idea727" data-nb-words="39" data-nb-chars="220">Vrátil jsem se&nbsp;do&nbsp;kanceláře, a&nbsp;tak jsem se&nbsp;dozvěděl, že&nbsp;se&nbsp;na&nbsp;burze znovu projevil lehký náznak vzestupu, velice lehký, ale přece jenom takový, že&nbsp;bylo možno doufat, že&nbsp;příští den budou při zahájení kurzy jako dnes ráno.</span></p>
          <p class="chunk" data-nb-ref-number="728" data-nb-words="78" data-nb-chars="431"><span class="idea" data-nb-ref-number="728" id="idea728" data-nb-words="78" data-nb-chars="431">Po&nbsp;večeři jsem musel jít k&nbsp;Adě, ale sám, Augusta nemohla, protože se&nbsp;holčička necítila dobře. Přijala mě&nbsp;paní Malfentiová a&nbsp;řekla mi, že&nbsp;mě&nbsp;bude muset nechat s&nbsp;Adou samotného, neboť má&nbsp;nějakou práci v&nbsp;kuchyni. Potom se&nbsp;mi&nbsp;přiznala, že&nbsp;ji&nbsp;Ada poprosila, aby ji&nbsp;nechala se&nbsp;mnou samotnou, chce mi&nbsp;totiž říct něco, co&nbsp;druzí nemají slyšet. Než paní Malfentiová odešla z&nbsp;budoáru, kde jsem se&nbsp;setkal s&nbsp;Adou už&nbsp;dvakrát, řekla mi&nbsp;s&nbsp;úsměvem:</span></p>
          <p class="chunk" data-nb-ref-number="729" data-nb-words="17" data-nb-chars="96"><span class="idea" data-nb-ref-number="729" id="idea729" data-nb-words="17" data-nb-chars="96">„Víš, Ada ti&nbsp;pořád ještě není s&nbsp;to odpustit tvou nepřítomnost na&nbsp;Guidově pohřbu, ale… skoro už…“</span></p>
          <p class="chunk" data-nb-ref-number="730" data-nb-words="147" data-nb-chars="889"><span class="idea" data-nb-ref-number="730" id="idea730" data-nb-words="147" data-nb-chars="889">V&nbsp;tom pokojíčku mi&nbsp;vždycky bušilo srdce. Tentokrát to&nbsp;nebylo ze&nbsp;strachu, že&nbsp;uvidím, jak jsem milován někým, koho nemiluju. Před několika okamžiky, ale jen vzhledem ke&nbsp;slovům paní Malfentiové, jsem uznával, že&nbsp;jsem se&nbsp;dopustil vůči památce ubohého Guida vážné chyby. Ani když už&nbsp;věděla, že&nbsp;jí&nbsp;za&nbsp;odpuštění takové chyby nabízím dědictví, nedokázala mi&nbsp;Ada odpustit hned. Posadil jsem se&nbsp;a&nbsp;hleděl jsem na&nbsp;portréty Guidových rodičů. Starý <em>Cadavez</em> se&nbsp;tvářil uspokojeně a&nbsp;mně se&nbsp;zdálo, že&nbsp;je&nbsp;to&nbsp;uspokojení vyvolané mým činem. Kdežto Guidova matka, hubená žena, oblečená do&nbsp;šatů s&nbsp;bohatými rukávy a&nbsp;v&nbsp;kloboučku, který se&nbsp;držel v&nbsp;rovnováze na&nbsp;hoře vlasů, se&nbsp;tvářila velmi přísně. Ovšem! Před fotografickým přístrojem se&nbsp;každý tváří jinak a&nbsp;já jsem obrátil pohled jinam, zlobil jsem se&nbsp;sám na&nbsp;sebe, že&nbsp;v&nbsp;těch tvářích pátrám. Jeho matka jistě nemohla předvídat, že&nbsp;se&nbsp;nezúčastním pohřbu jejího syna!</span></p>
          <p class="chunk" data-nb-ref-number="731" data-nb-words="52" data-nb-chars="307"><span class="idea" data-nb-ref-number="731" id="idea731" data-nb-words="52" data-nb-chars="307">Ale způsob, jak se&nbsp;mnou Ada mluvila, byl pro mne bolestným překvapením. Musela o&nbsp;tom, co&nbsp;mi&nbsp;chtěla říct, dlouho přemýšlet a&nbsp;moje vysvětlování, moje námitky a&nbsp;moje opravy naprosto nebrala v&nbsp;úvahu, přestože je&nbsp;nemohla předvídat a&nbsp;nemohla na&nbsp;ně&nbsp;být připravena. Běžela až&nbsp;do&nbsp;konce svou cestou jako splašený kůň.</span></p>
          <p class="chunk" data-nb-ref-number="732" data-nb-words="163" data-nb-chars="915"><span class="idea" data-nb-ref-number="732" id="idea732" data-nb-words="163" data-nb-chars="915">Vstoupila jednoduše oblečena do&nbsp;černých šatů, s&nbsp;účesem ve&nbsp;velkém nepořádku, s&nbsp;vlasy rozcuchanými, snad si&nbsp;je&nbsp;dokonce i&nbsp;rvala, jak se&nbsp;její ruka zběsile snažila něco udělat, když se&nbsp;nemohla upokojit jinak. Přišla až&nbsp;ke&nbsp;stolku, u&nbsp;něhož jsem seděl, a&nbsp;opřela se&nbsp;o&nbsp;něj rukama, aby mě&nbsp;lépe viděla. Její obličej byl opět pohublý a&nbsp;neměl už&nbsp;to&nbsp;podivné zdraví, jako když byly tváře na&nbsp;nesprávném místě. Nebyla tak krásná, jako když ji&nbsp;Guido dobyl, ale nikdo by&nbsp;si&nbsp;při pohledu na&nbsp;ni&nbsp;nevzpomněl na&nbsp;nemoc. Byla pryč. Všechnu nemoc pohltila ta&nbsp;nesmírná bolest. Velmi dobře jsem to&nbsp;nesmírné hoře chápal, a&nbsp;tak jsem nedokázal promluvit. Dokud jsem ji&nbsp;pozoroval, říkal jsem si: „Co bych jí&nbsp;tak měl říct, aby se&nbsp;to&nbsp;vyrovnalo bratrskému objetí v&nbsp;mé náruči, ve&nbsp;které bych ji&nbsp;utěšil a&nbsp;přiměl, aby si&nbsp;poplakala a&nbsp;ulevila?“ Potom, když se&nbsp;mi&nbsp;zdálo, že&nbsp;mě&nbsp;Ada napadla, chtěl jsem odpovědět, ale mluvil jsem příliš slabě a&nbsp;ona mě&nbsp;neslyšela.</span></p>
          <p class="chunk" data-nb-ref-number="733" data-nb-words="34" data-nb-chars="206"><span class="idea" data-nb-ref-number="733" id="idea733" data-nb-words="34" data-nb-chars="206">Mluvila, mluvila a&nbsp;mluvila a&nbsp;já nedokážu všechna její slova opakovat. Jestli se&nbsp;nemýlím, začala velmi vážně, ale bez vřelosti děkovat, že&nbsp;jsem pro ni&nbsp;a&nbsp;děti tolik udělal. Pak najednou pronesla tuto výčitku:</span></p>
          <p class="chunk" data-nb-ref-number="734" data-nb-words="13" data-nb-chars="79"><span class="idea" data-nb-ref-number="734" id="idea734" data-nb-words="13" data-nb-chars="79">„Způsobil jsi svým jednáním, že&nbsp;vlastně zemřel kvůli něčemu, co&nbsp;za&nbsp;to&nbsp;nestálo!“</span></p>
          <p class="chunk" data-nb-ref-number="735" data-nb-words="41" data-nb-chars="208"><span class="idea" data-nb-ref-number="735" id="idea735" data-nb-words="41" data-nb-chars="208">Potom hlas ztišila, jako kdyby chtěla to, co&nbsp;mi&nbsp;řekla, podržet v&nbsp;tajnosti, a&nbsp;v&nbsp;jejím hlase byla větší vřelost, vřelost, jež měla svůj zdroj v&nbsp;lásce ke&nbsp;Guidovi a&nbsp;také (nebo se&nbsp;mi&nbsp;to&nbsp;jen zdálo?) v&nbsp;lásce ke&nbsp;mně:</span></p>
          <p class="chunk" data-nb-ref-number="736" data-nb-words="62" data-nb-chars="323"><span class="idea" data-nb-ref-number="736" id="idea736" data-nb-words="62" data-nb-chars="323">„A&nbsp;já ti&nbsp;odpouštím, že&nbsp;jsi na&nbsp;jeho pohřeb nepřišel. Nemohl jsi to&nbsp;udělat a&nbsp;já ti&nbsp;odpouštím. I&nbsp;on by&nbsp;ti&nbsp;odpustil, kdyby byl ještě naživu. Co&nbsp;bys na&nbsp;jeho pohřbu dělal? Ty, který jsi ho&nbsp;neměl rád! Při své dobrotě bys mohl plakat nade mnou, nad mými slzami, ale ne&nbsp;nad ním, protože jeho jsi… nenáviděl! Ubohý Zeno! Můj bratře!“</span></p>
          <p class="chunk" data-nb-ref-number="737" data-nb-words="34" data-nb-chars="195"><span class="idea" data-nb-ref-number="737" id="idea737" data-nb-words="34" data-nb-chars="195">Bylo to&nbsp;hrozné, že&nbsp;mi&nbsp;mohla říkat takovou věc a&nbsp;takovým způsobem zkreslovat pravdu. Ohradil jsem se, ale ona mě&nbsp;neslyšela. Myslím, že&nbsp;jsem zařval, nebo jsem alespoň cítil, jak se&nbsp;mi&nbsp;hrdlo napíná:</span></p>
          <p class="chunk" data-nb-ref-number="738" data-nb-words="12" data-nb-chars="66"><span class="idea" data-nb-ref-number="738" id="idea738" data-nb-words="12" data-nb-chars="66">„Ale to&nbsp;je&nbsp;omyl, lež, pomluva! Jak můžeš vůbec takové věci věřit?“</span></p>
          <p class="chunk" data-nb-ref-number="739" data-nb-words="5" data-nb-chars="30"><span class="idea" data-nb-ref-number="739" id="idea739" data-nb-words="5" data-nb-chars="30">A&nbsp;ona pokračovala, stále tiše:</span></p>
          <p class="chunk" data-nb-ref-number="740" data-nb-words="87" data-nb-chars="498"><span class="idea" data-nb-ref-number="740" id="idea740" data-nb-words="87" data-nb-chars="498">„Vždyť jsem jej nedokázala milovat ani já. Nezradila jsem ho&nbsp;sice ani v&nbsp;pomyšlení, ale cítila jsem, že&nbsp;nemám sílu, abych ho&nbsp;zachránila. Dívala jsem se&nbsp;na&nbsp;tvůj a&nbsp;Augustin vztah a&nbsp;záviděla jsem vám. Zdál se&nbsp;mi&nbsp;lepší než ten, který mi&nbsp;nabízel on. Jsem ti&nbsp;vděčná, že&nbsp;jsi na&nbsp;pohřeb nepřišel, protože jinak bych nic nechápala ani dnes. Takto naopak vidím všechno a&nbsp;rozumím všemu. Ani já&nbsp;jsem ho&nbsp;nemilovala: jak jinak bych byla mohla nenávidět dokonce i&nbsp;jeho housle, nejdokonalejší výraz jeho velké duše?“</span></p>
          <p class="chunk" data-nb-ref-number="741" data-nb-words="160" data-nb-chars="922"><span class="idea" data-nb-ref-number="741" id="idea741" data-nb-words="160" data-nb-chars="922">V&nbsp;tu chvíli jsem si&nbsp;položil hlavu na&nbsp;paži a&nbsp;schoval tvář. Obvinění, se&nbsp;kterými se&nbsp;proti mně obrátila, byla tak nespravedlivá, že&nbsp;o&nbsp;nich nebylo možno ani mluvit, zvláště když byla jejich nerozumnost do&nbsp;té&nbsp;míry zmírňována Adiným laskavým tónem, takže moje reakce nemohla být ostrá, jaká by&nbsp;byla musela být, aby byla měla úspěch. Ostatně už&nbsp;Augusta mi&nbsp;dala příklad, jak ohleduplně mlčet, abychom se&nbsp;takové bolesti nějak nedotkli a&nbsp;ještě ji&nbsp;nejitřili. Ale když jsem zavřel oči, viděl jsem v&nbsp;té tmě, jak její slova vytvářejí nový svět jako všechna nepravdivá slova. Najednou jako bych si&nbsp;i&nbsp;já uvědomoval, že&nbsp;jsem Guida nenáviděl a&nbsp;stál vytrvale vedle něho, jen abych mu&nbsp;ve&nbsp;vhodné chvíli zasadil ránu. Ada ke&nbsp;všemu spojila Guida s&nbsp;jeho houslemi. Kdybych nevěděl, že&nbsp;se&nbsp;zmítá v&nbsp;bolesti a&nbsp;výčitkách, byl bych málem věřil, že&nbsp;se&nbsp;s&nbsp;těmi houslemi vytasila jako s&nbsp;částí Guida proto, aby mě&nbsp;v&nbsp;nitru přesvědčila o&nbsp;pravdě svého obvinění.</span></p>
          <p class="chunk" data-nb-ref-number="742" data-nb-words="43" data-nb-chars="238"><span class="idea" data-nb-ref-number="742" id="idea742" data-nb-words="43" data-nb-chars="238">Pak jsem v&nbsp;té tmě znovu viděl Guidovu mrtvolu a&nbsp;v&nbsp;jeho tváři jsem stále viděl pečeť úžasu, že&nbsp;je&nbsp;tam, zbaven života. Vyděsil jsem se&nbsp;a&nbsp;zvedl jsem hlavu. Bylo lepší čelit Adiným obviněním, nespravedlivým, jak jsem věděl, než hledět do&nbsp;tmy.</span></p>
          <p class="chunk" data-nb-ref-number="743" data-nb-words="9" data-nb-chars="40"><span class="idea" data-nb-ref-number="743" id="idea743" data-nb-words="9" data-nb-chars="40">Ale Ada stále mluvila o&nbsp;mně a&nbsp;o&nbsp;Guidovi:</span></p>
          <p class="chunk" data-nb-ref-number="744" data-nb-words="72" data-nb-chars="378"><span class="idea" data-nb-ref-number="744" id="idea744" data-nb-words="72" data-nb-chars="378">„A&nbsp;ty, ubohý Zeno, tys to&nbsp;nevěděl a&nbsp;žil jsi dál vedle něho v&nbsp;nenávisti. Prospíval jsi mu&nbsp;z&nbsp;lásky ke&nbsp;mně. To&nbsp;nebylo možné! Musel skončit takto! I&nbsp;já jsem jednou uvěřila, že&nbsp;bych mohla těžit z&nbsp;lásky, kterou jsi ke&nbsp;mně choval, jak jsem věděla, a&nbsp;zvětšit okolo něho ochranu, jež mu&nbsp;mohla být užitečná. Mohl však být ochraňován jen někým, kdo ho&nbsp;miloval, a&nbsp;z&nbsp;nás ho&nbsp;nemiloval nikdo.“</span></p>
          <p class="chunk" data-nb-ref-number="745" data-nb-words="50" data-nb-chars="289"><span class="idea" data-nb-ref-number="745" id="idea745" data-nb-words="50" data-nb-chars="289">„Co víc jsem pro něho ještě mohl udělat?“ zeptal jsem se&nbsp;a&nbsp;vyhrkly mi&nbsp;horké slzy, abych jí&nbsp;i&nbsp;sobě samému dal pocítit svou nevinnost. Slzy mnohdy nahrazují výkřik. Nechtěl jsem křičet, dokonce jsem pochyboval i&nbsp;o&nbsp;tom, mám-li mluvit. Musel jsem však vyvrátit její tvrzení. A&nbsp;tak jsem plakal.</span></p>
          <p class="chunk" data-nb-ref-number="746" data-nb-words="76" data-nb-chars="442"><span class="idea" data-nb-ref-number="746" id="idea746" data-nb-words="76" data-nb-chars="442">„Zachránit ho, drahý bratře! Já&nbsp;nebo ty, měli jsme ho&nbsp;zachránit. Ale já&nbsp;jsem byla vedle něho a&nbsp;nedokázala jsem to, protože mi&nbsp;chyběla pravá náklonnost, a&nbsp;ty jsi zůstával vzdálený, nepřítomný, stále nepřítomný, až&nbsp;do&nbsp;té&nbsp;doby, než byl pochován. Pak ses objevil, sebejistý a&nbsp;vyzbrojen vší svou náklonností. Ale předtím ses o&nbsp;něho nestaral. Byl přece s&nbsp;tebou až&nbsp;do&nbsp;večera. Mohl sis představit, kdyby ses o&nbsp;něj zajímal, že&nbsp;dojde k&nbsp;něčemu vážnému.“</span></p>
          <p class="chunk" data-nb-ref-number="747" data-nb-words="35" data-nb-chars="210"><span class="idea" data-nb-ref-number="747" id="idea747" data-nb-words="35" data-nb-chars="210">Slzy mi&nbsp;nedovolily mluvit, ale zakoktal jsem něco, co&nbsp;mělo uvést skutečnost, že&nbsp;noc předtím strávil tak, že&nbsp;se&nbsp;v&nbsp;bažinách rozptyloval lovem, a&nbsp;tak nikdo na&nbsp;světě nemohl předvídat, jak naloží s&nbsp;nocí následující.</span></p>
          <p class="chunk" data-nb-ref-number="748" data-nb-words="27" data-nb-chars="168"><span class="idea" data-nb-ref-number="748" id="idea748" data-nb-words="27" data-nb-chars="168">„Potřeboval chodit na&nbsp;lov, potřeboval to!“ vykřikla vyčítavě. A&nbsp;pak, jako by&nbsp;do&nbsp;toho výkřiku vložila všecky síly, najednou se&nbsp;zhroutila a&nbsp;klesla v&nbsp;bezvědomí na&nbsp;podlahu.</span></p>
          <p class="chunk" data-nb-ref-number="749" data-nb-words="24" data-nb-chars="142"><span class="idea" data-nb-ref-number="749" id="idea749" data-nb-words="24" data-nb-chars="142">Vzpomínám si, že&nbsp;jsem chvíli váhal, mám-li paní Malfentiovou zavolat. Připadalo mi, že&nbsp;by&nbsp;ty&nbsp;mdloby mohly prozradit něco z&nbsp;toho, co&nbsp;Ada řekla.</span></p>
          <p class="chunk" data-nb-ref-number="750" data-nb-words="11" data-nb-chars="75"><span class="idea" data-nb-ref-number="750" id="idea750" data-nb-words="11" data-nb-chars="75">Paní Malfentiová přiběhla s&nbsp;Albertou. Zeptala se&nbsp;mě, zatímco podpírala Adu:</span></p>
          <p class="chunk" data-nb-ref-number="751" data-nb-words="15" data-nb-chars="93"><span class="idea" data-nb-ref-number="751" id="idea751" data-nb-words="15" data-nb-chars="93">„Mluvila s&nbsp;tebou o&nbsp;těch zatracených burzovních operacích?“ A&nbsp;dodala: „To už&nbsp;je&nbsp;dnes podruhé!“</span></p>
          <p class="chunk" data-nb-ref-number="752" data-nb-words="24" data-nb-chars="121"><span class="idea" data-nb-ref-number="752" id="idea752" data-nb-words="24" data-nb-chars="121">Požádala mě, abych se&nbsp;na&nbsp;chvilku vzdálil, a&nbsp;tak jsem šel na&nbsp;chodbu a&nbsp;čekal, až&nbsp;mi&nbsp;řeknou, mám-li se&nbsp;tam vrátit, nebo jít.</span></p>
          <p class="chunk" data-nb-ref-number="753" data-nb-words="33" data-nb-chars="196"><span class="idea" data-nb-ref-number="753" id="idea753" data-nb-words="33" data-nb-chars="196">Chystal jsem se&nbsp;na&nbsp;další rozhovor s&nbsp;Adou. Zapomněla, že&nbsp;kdyby se&nbsp;postupovalo, jak jsem navrhoval, určitě by&nbsp;k&nbsp;tomu neštěstí nedošlo. Stačilo jí&nbsp;říci jenom tohle, aby se&nbsp;přesvědčila, jak mi&nbsp;křivdí.</span></p>
          <p class="chunk" data-nb-ref-number="754" data-nb-words="51" data-nb-chars="276"><span class="idea" data-nb-ref-number="754" id="idea754" data-nb-words="51" data-nb-chars="276">Za&nbsp;chvíli za&nbsp;mnou přišla paní Malfentiová a&nbsp;řekla mi, že&nbsp;se&nbsp;Ada probrala a&nbsp;chce se&nbsp;se&nbsp;mnou rozloučit. Ležela na&nbsp;pohovce, na&nbsp;které jsem chvíli předtím seděl sám. Jakmile mě&nbsp;spatřila, dala se&nbsp;do&nbsp;pláče a&nbsp;byly to&nbsp;první slzy, které jsem ji&nbsp;viděl prolévat. Podala mi&nbsp;zpocenou ručku:</span></p>
          <p class="chunk" data-nb-ref-number="755" data-nb-words="15" data-nb-chars="86"><span class="idea" data-nb-ref-number="755" id="idea755" data-nb-words="15" data-nb-chars="86">„Sbohem, milý Zeno! Nezapomeň na&nbsp;to, prosím tě! Nikdy na&nbsp;to&nbsp;nezapomeň! Pamatuj na&nbsp;to!“</span></p>
          <p class="chunk" data-nb-ref-number="756" data-nb-words="47" data-nb-chars="262"><span class="idea" data-nb-ref-number="756" id="idea756" data-nb-words="47" data-nb-chars="262">Paní Malfentiová se&nbsp;do&nbsp;toho vložila a&nbsp;zeptala se, nač mám pamatovat, a&nbsp;já řekl, že&nbsp;si&nbsp;Ada přeje, abych okamžitě zlikvidoval všechny Guidovy závazky na&nbsp;burze. Začervenal jsem se&nbsp;při té&nbsp;lži a&nbsp;taky jsem měl strach, aby to&nbsp;Ada nepopřela. Ale ta&nbsp;naopak začala křičet:</span></p>
          <p class="chunk" data-nb-ref-number="757" data-nb-words="14" data-nb-chars="77"><span class="idea" data-nb-ref-number="757" id="idea757" data-nb-words="14" data-nb-chars="77">„Ano! Ano! Ať&nbsp;se&nbsp;všechno zlikviduje. Už&nbsp;nechci o&nbsp;té hrozné burze ani slyšet!“</span></p>
          <p class="chunk" data-nb-ref-number="758" data-nb-words="98" data-nb-chars="561"><span class="idea" data-nb-ref-number="758" id="idea758" data-nb-words="98" data-nb-chars="561">Znovu zbledla a&nbsp;paní Malfentiová, aby ji&nbsp;uklidnila, ji&nbsp;ujistila, že&nbsp;se&nbsp;všechno udělá, jak si&nbsp;přeje. Potom mě&nbsp;paní Malfentiová vyprovodila ke&nbsp;dveřím a&nbsp;poprosila mě, abych nejednal překotně: ať&nbsp;dělám, co&nbsp;budu pokládat v&nbsp;Guidově zájmu za&nbsp;nejlepší. Ale já&nbsp;odpověděl, že&nbsp;si&nbsp;už&nbsp;nevěřím. Je&nbsp;to&nbsp;obrovské riziko a&nbsp;já už&nbsp;nemám odvahu dál jednat takovým způsobem na&nbsp;účet někoho jiného. Netroufám si&nbsp;už&nbsp;hrát na&nbsp;burze, nebo mi&nbsp;přinejmenším chybí důvěra, že&nbsp;by&nbsp;moje „lízání“ mohlo mít na&nbsp;ni&nbsp;vliv. Z&nbsp;toho důvodu musím všechno rychle likvidovat a&nbsp;být rád, že&nbsp;to&nbsp;dopadlo takhle.</span></p>
          <p class="chunk" data-nb-ref-number="759" data-nb-words="70" data-nb-chars="385"><span class="idea" data-nb-ref-number="759" id="idea759" data-nb-words="70" data-nb-chars="385">Augustě jsem Adina slova neopakoval. Proč bych ji&nbsp;měl zarmucovat? Ale i&nbsp;když jsem se&nbsp;o&nbsp;nich nezmínil nikomu, zněla mi&nbsp;v&nbsp;uších i&nbsp;nadále a&nbsp;provázela mě&nbsp;dlouhá léta. Zní mi&nbsp;v&nbsp;duši dosud. Rozebírám je&nbsp;často ještě dnes. Nemůžu říct, že&nbsp;jsem Guida miloval, ale jen proto, že&nbsp;to&nbsp;byl zvláštní člověk. Stál jsem však bratrsky při něm a&nbsp;pomáhal jsem mu, jak jsem uměl. Adinu výčitku nezasluhuju.</span></p>
          <p class="chunk" data-nb-ref-number="760" data-nb-words="32" data-nb-chars="184"><span class="idea" data-nb-ref-number="760" id="idea760" data-nb-words="32" data-nb-chars="184">S&nbsp;Adou jsem se&nbsp;už&nbsp;o&nbsp;samotě nikdy nesetkal. Necítila nikdy potřebu říct mi&nbsp;něco jiného a&nbsp;já se&nbsp;taky neodvážil požadovat vysvětlení, možná taky proto, že&nbsp;jsem nechtěl jitřit její bolest.</span></p>
          <p class="chunk" data-nb-ref-number="761" data-nb-words="44" data-nb-chars="267"><span class="idea" data-nb-ref-number="761" id="idea761" data-nb-words="44" data-nb-chars="267">Na&nbsp;burze to&nbsp;dopadlo, jak jsem předvídal, a&nbsp;Guidův otec, kterého jsem předtím telegraficky vyrozuměl, že&nbsp;přišel o&nbsp;všechno, měl jistě radost, když shledal, že&nbsp;polovina jeho majetku zůstala nedotčena. Bylo to&nbsp;moje dílo, ale nedovedl jsem se&nbsp;z&nbsp;něho těšit, jak jsem čekal.</span></p>
          <p class="chunk" data-nb-ref-number="762" data-nb-words="75" data-nb-chars="409"><span class="idea" data-nb-ref-number="762" id="idea762" data-nb-words="75" data-nb-chars="409">Až&nbsp;do&nbsp;svého odjezdu do&nbsp;Buenos Aires, kam jela i&nbsp;s&nbsp;dětmi za&nbsp;rodiči svého muže, se&nbsp;Ada celou dobu ke&nbsp;mně chovala srdečně. Ráda se&nbsp;se&nbsp;mnou a&nbsp;Augustou vídala. Několikrát jsem se&nbsp;snažil si&nbsp;namluvit, že&nbsp;všechno, co&nbsp;mi&nbsp;řekla, byl jen výbuch šílené bolesti a&nbsp;že se&nbsp;na&nbsp;to&nbsp;už&nbsp;nepamatuje. Ale jednou, když se&nbsp;v&nbsp;naší přítomnosti znovu mluvilo o&nbsp;Guidovi, zopakovala a&nbsp;potvrdila několika slovy všechno, co&nbsp;mi&nbsp;tenkrát řekla:</span></p>
          <p class="chunk" data-nb-ref-number="763" data-nb-words="4" data-nb-chars="29"><span class="idea" data-nb-ref-number="763" id="idea763" data-nb-words="4" data-nb-chars="29">„Chudák, nikdo ho&nbsp;nemiloval!“</span></p>
          <p class="chunk" data-nb-ref-number="764" data-nb-words="25" data-nb-chars="142"><span class="idea" data-nb-ref-number="764" id="idea764" data-nb-words="25" data-nb-chars="142">Když nastupovala na&nbsp;loď, v&nbsp;náruči jedno z&nbsp;dětí, protože mu&nbsp;nebylo docela dobře, políbila mě. A&nbsp;v&nbsp;okamžiku, kdy nebyl nikdo nablízku, mi&nbsp;řekla:</span></p>
          <p class="chunk" data-nb-ref-number="765" data-nb-words="27" data-nb-chars="167"><span class="idea" data-nb-ref-number="765" id="idea765" data-nb-words="27" data-nb-chars="167">„Sbohem, Zeno, bratře! Nikdy nezapomenu, že&nbsp;jsem ho&nbsp;neuměla dost milovat. Chci, abys to&nbsp;věděl! Opouštím svůj domov ráda. Je&nbsp;mi, jako bych se&nbsp;vzdalovala svým výčitkám!“</span></p>
          <p class="chunk" data-nb-ref-number="766" data-nb-words="71" data-nb-chars="413"><span class="idea" data-nb-ref-number="766" id="idea766" data-nb-words="71" data-nb-chars="413">Vyčetl jsem jí, proč se&nbsp;tak trápí. Řekl jsem, že&nbsp;byla Guidovi dobrou ženou, že&nbsp;to&nbsp;vím a&nbsp;že bych to&nbsp;mohl dosvědčit. Nevím, jestli se&nbsp;mi&nbsp;ji&nbsp;podařilo přesvědčit. Už&nbsp;nepromluvila, protože se&nbsp;rozvzlykala. Teprve mnohem později jsem si&nbsp;uvědomil, že&nbsp;mi&nbsp;těmi slovy chtěla při loučení připomenout i&nbsp;svoje výčitky na&nbsp;mou adresu. Já&nbsp;však vím, že&nbsp;mě&nbsp;odsuzovala neprávem. Já&nbsp;si&nbsp;určitě nemusím vyčítat, že&nbsp;jsem Guida nemiloval.</span></p>
          <p class="chunk" data-nb-ref-number="767" data-nb-words="57" data-nb-chars="333"><span class="idea" data-nb-ref-number="767" id="idea767" data-nb-words="57" data-nb-chars="333">Byl kalný a&nbsp;zasmušilý den. Vypadalo to, jako by&nbsp;nebe zastíral jediný veliký, ale nijak hrozivý mrak. Z&nbsp;přístavu se&nbsp;snažil pomocí vesel vyplout velký rybářský člun, jehož plachty visely nehybně ze&nbsp;stěžňů. Byli v&nbsp;něm jen dva muži a&nbsp;přes veškeré jejich úporné veslování se&nbsp;velká loď sotva hýbala. Snad chytí příznivý vítr na&nbsp;širém moři.</span></p>
          <p class="chunk" data-nb-ref-number="768" data-nb-words="46" data-nb-chars="271"><span class="idea" data-nb-ref-number="768" id="idea768" data-nb-words="46" data-nb-chars="271">Z&nbsp;paluby parníku mávala Ada šátkem. Pak se&nbsp;k&nbsp;nám obrátila zády. Zřejmě se&nbsp;dívala k&nbsp;Sant’Andrea, kde odpočíval Guido. Čím víc se&nbsp;její elegantní postavička vzdalovala, tím byla dokonalejší. Oči se&nbsp;mi&nbsp;zalily slzami. Tak nás opustila a&nbsp;já už&nbsp;nikdy nemohl dokázat svou nevinu.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="769" data-nb-words="5" data-nb-chars="24"><span class="idea" data-nb-ref-number="769" id="idea769" data-nb-words="5" data-nb-chars="24"><p>V&nbsp;termínu. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="770" data-nb-words="9" data-nb-chars="69"><span class="idea" data-nb-ref-number="770" id="idea770" data-nb-words="9" data-nb-chars="69"><p>Basedovowa nemoc, autoimunitní onemocnění štítné žláty. <em>Pozn. red.</em> <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="771" data-nb-words="9" data-nb-chars="53"><span class="idea" data-nb-ref-number="771" id="idea771" data-nb-words="9" data-nb-chars="53"><p>Burzovní termín: pokles cen nebo kurzů. <em>Pozn. red.</em> <a href="#fnref:3" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vedomi_a_svedomi_zena_cosiniho_013.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>