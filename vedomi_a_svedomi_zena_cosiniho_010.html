<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Historie mého manželství">
    <meta name="apple-mobile-web-app-capable" content="yes">
    <title>Historie mého manželství</title>
    <link rel="stylesheet" href="./style/style.min.css" media="screen" integrity="sha256-pEuscjPgvhH0ekmdpkE3UVcIAkWSiOAQAo0vH/3xy5I=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Italo Svevo: Vědomí a svědomí Zena Cosiniho">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vědomí a svědomí Zena Cosiniho">
    <meta property="og:title" content="Vědomí a svědomí Zena Cosiniho">
    <meta property="og:type" content="book">
    <meta property="og:book:author" content="Italo Svevo">
    <meta property="twitter:title" content="Italo Svevo: Vědomí a svědomí Zena Cosiniho">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./vedomi_a_svedomi_zena_cosiniho_009.html">
    <link rel="next" href="./vedomi_a_svedomi_zena_cosiniho_011.html">
    <meta name="nb-order" content="6">
    <link rel="self" href="vedomi_a_svedomi_zena_cosiniho_010.html">
    <meta name="nb-identifier" content="svevo-vedomi-a-svedomi-zena-cosiniho-21ab2e9">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="29965" data-nb-chars="172365">
    <nav role="doc-toc">
      <ul class="plain section">
        <li><a href="vedomi_a_svedomi_zena_cosiniho_005.html">Věnování</a></li>
        <li><a href="vedomi_a_svedomi_zena_cosiniho_006.html">Předmluva</a></li>
        <li><a href="vedomi_a_svedomi_zena_cosiniho_007.html">Úvod</a></li>
        <li><a href="vedomi_a_svedomi_zena_cosiniho_008.html">Kouření</a></li>
        <li><a href="vedomi_a_svedomi_zena_cosiniho_009.html">Otcova smrt</a></li>
        <li><a href="vedomi_a_svedomi_zena_cosiniho_010.html">Historie mého manželství</a></li>
        <li><a href="vedomi_a_svedomi_zena_cosiniho_011.html">Manželka a milenka</a></li>
        <li><a href="vedomi_a_svedomi_zena_cosiniho_012.html">Historie jedné obchodní společnosti</a></li>
        <li><a href="vedomi_a_svedomi_zena_cosiniho_013.html">Psychoanalýza</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vedomi_a_svedomi_zena_cosiniho_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="3" data-nb-chars="24"><span class="idea" data-nb-ref-number="1" id="idea1" data-nb-words="3" data-nb-chars="24">Historie mého manželství</span></h1>
        <section>
          <p class="chunk" data-nb-ref-number="2" data-nb-words="89" data-nb-chars="508"><span class="idea" data-nb-ref-number="2" id="idea2" data-nb-words="89" data-nb-chars="508">V&nbsp;hlavě mladíka z&nbsp;měšťanské rodiny je&nbsp;pojem života spjat s&nbsp;pojmem kariéry a&nbsp;kariérou pro něho je&nbsp;v&nbsp;prvních letech mládí kariéra Napoleona I. I&nbsp;když hned nesní o&nbsp;tom, že&nbsp;by&nbsp;se&nbsp;stal císařem: Napoleonovi se&nbsp;člověk může podobat, třebaže uvízl hodně, ale hodně níž. O&nbsp;nejintenzivnějším životě hovoří ve&nbsp;zkratce ten nejrudimentálnější zvuk, šum mořské vlny, která se&nbsp;od&nbsp;svého vzniku každým okamžikem mění tak dlouho, dokud nezajde. A&nbsp;tak jsem se&nbsp;tedy domníval, že&nbsp;i&nbsp;já se&nbsp;vzepnu a&nbsp;rozplynu jako Napoleon a&nbsp;ta vlna.</span></p>
          <p class="chunk" data-nb-ref-number="3" data-nb-words="53" data-nb-chars="316"><span class="idea" data-nb-ref-number="3" id="idea3" data-nb-words="53" data-nb-chars="316">Jenže můj život dokázal ze&nbsp;sebe vyloudit jen jeden jediný tón bez jakékoli proměnlivosti, dostatečně vysoký, takže mi&nbsp;ho&nbsp;leckdo závidí, ale strašlivě nudný. Přátelé mě&nbsp;měli po&nbsp;celý život ve&nbsp;stejné vážnosti a&nbsp;myslím, že&nbsp;ani já, jakmile jsem dosáhl věku rozumu, jsem příliš nezměnil názor, který jsem si&nbsp;o&nbsp;sobě udělal.</span></p>
          <p class="chunk" data-nb-ref-number="4" data-nb-words="117" data-nb-chars="670"><span class="idea" data-nb-ref-number="4" id="idea4" data-nb-words="117" data-nb-chars="670">A&nbsp;tak je&nbsp;možné, že&nbsp;mě&nbsp;myšlenka na&nbsp;ženění napadla z&nbsp;únavy, že&nbsp;pořád vydávám a&nbsp;poslouchám ten jediný tón. Člověk, který to&nbsp;nezkusil, pokládá manželství za&nbsp;mnohem důležitější, než skutečně je. Družka, kterou si&nbsp;vybere, obnoví, ať&nbsp;už&nbsp;v&nbsp;horší nebo lepší podobě, dětmi jen jeho rod, kdežto matka příroda, která tomu chce a&nbsp;která by&nbsp;nám to&nbsp;nedokázala říct přímo, protože v&nbsp;té době na&nbsp;děti vůbec nemyslíme, nám vnuká víru, že&nbsp;žena bude pro nás znamenat i&nbsp;naši vlastní obnovu&nbsp;– podivná iluze, kterou žádná autorita nepotvrzuje. Ve&nbsp;skutečnosti pak žijeme jeden vedle druhého nezměnění až&nbsp;na&nbsp;novou antipatii k&nbsp;tomu, kdo je&nbsp;od&nbsp;nás tak odlišný, nebo závist k&nbsp;tomu, kdo nás převyšuje.</span></p>
          <p class="chunk" data-nb-ref-number="5" data-nb-words="87" data-nb-chars="465"><span class="idea" data-nb-ref-number="5" id="idea5" data-nb-words="87" data-nb-chars="465">Nejlepší na&nbsp;tom je, že&nbsp;moje manželské dobrodružství začalo tím, že&nbsp;jsem se&nbsp;seznámil se&nbsp;svým příštím tchánem a&nbsp;že jsem mu&nbsp;věnoval své přátelství a&nbsp;obdiv dřív, než jsem věděl, že&nbsp;má&nbsp;dcery na&nbsp;vdávání. Z&nbsp;toho je&nbsp;zřejmé, že&nbsp;mě&nbsp;k&nbsp;onomu cíli, o&nbsp;kterém jsem nic nevěděl, nehnalo žádné rozhodnutí. Jistého děvčete, o&nbsp;kterém jsem si&nbsp;chvíli myslel, že&nbsp;by&nbsp;se&nbsp;hodilo pro mne, jsem si&nbsp;přestal hledět a&nbsp;upjal jsem se&nbsp;ke&nbsp;svému příštímu tchánovi. Měl bych skoro chuť věřit i&nbsp;v&nbsp;osud.</span></p>
          <p class="chunk" data-nb-ref-number="6" data-nb-words="75" data-nb-chars="459"><span class="idea" data-nb-ref-number="6" id="idea6" data-nb-words="75" data-nb-chars="459">Giovanni Malfenti, tak odlišný ode mne i&nbsp;od všech, jejichž společnost a&nbsp;přátelství jsem do&nbsp;té&nbsp;doby vyhledával, vyhovoval touze po&nbsp;novosti, kterou se&nbsp;vyznačoval můj duch. Já&nbsp;byl dost vzdělaný, protože jsem prošel dvěma fakultami a&nbsp;navíc dlouhou nečinností, kterou pokládám za&nbsp;velice poučnou. On&nbsp;byl naproti tomu velký obchodník, nevzdělaný a&nbsp;činorodý. Ale ten nedostatek vzdělání byl pro něho pramenem síly a&nbsp;klidu a&nbsp;já se&nbsp;na&nbsp;něho díval s&nbsp;okouzlením a&nbsp;závistí.</span></p>
          <p class="chunk" data-nb-ref-number="7" data-nb-words="74" data-nb-chars="451"><span class="idea" data-nb-ref-number="7" id="idea7" data-nb-words="74" data-nb-chars="451">Malfentimu bylo tenkrát asi k&nbsp;padesáti, měl železné zdraví a&nbsp;jeho ohromné, vysoké a&nbsp;silné tělo vážilo dobře přes metrák. Těch několik myšlenek, které hýbaly jeho velkou hlavou, rozvíjel s&nbsp;takovou jasností, vykládal je&nbsp;s&nbsp;takovou vytrvalostí a&nbsp;uplatňoval je&nbsp;v&nbsp;obměnách v&nbsp;tolika nových situacích každodenního života, že&nbsp;se&nbsp;změnily v&nbsp;jeho součásti, jeho údy, jeho charakter. Na&nbsp;takové myšlenky jsem byl já&nbsp;chudý, a&nbsp;tak jsem se&nbsp;k&nbsp;němu upjal, abych zbohatl.</span></p>
          <p class="chunk" data-nb-ref-number="8" data-nb-words="64" data-nb-chars="376"><span class="idea" data-nb-ref-number="8" id="idea8" data-nb-words="64" data-nb-chars="376">Přišel jsem do&nbsp;Tergestea na&nbsp;radu Oliviho, který mi&nbsp;řekl, že&nbsp;bych svou obchodní činnost zahájil nejlépe, kdybych chodil na&nbsp;burzu; mohl bych mu&nbsp;prý taky odtud nosit užitečné informace. Posadil jsem se&nbsp;tedy ke&nbsp;stolu, u&nbsp;něhož trůnil můj příští tchán, a&nbsp;už jsem se&nbsp;odtud nehnul, protože mi&nbsp;připadalo, že&nbsp;jsem se&nbsp;dostal na&nbsp;hotovou obchodní univerzitu, kterou jsem takový čas hledal.</span></p>
          <p class="chunk" data-nb-ref-number="9" data-nb-words="72" data-nb-chars="432"><span class="idea" data-nb-ref-number="9" id="idea9" data-nb-words="72" data-nb-chars="432">Malfenti si&nbsp;mého obdivu brzo všiml a&nbsp;odpověděl na&nbsp;něj přátelstvím, které mi&nbsp;okamžitě připadalo otcovské. Že&nbsp;by&nbsp;byl hned věděl, jak to&nbsp;všechno jednou skončí? Když jsem jednoho večera nadšen příkladem jeho veliké činorodosti prohlásil, že&nbsp;se&nbsp;chci zbavit Oliviho a&nbsp;vést obchod sám, postavil se&nbsp;proti tomu a&nbsp;můj návrh ho&nbsp;podle všeho dokonce vylekal. Mohl jsem se&nbsp;věnovat obchodu, ale měl jsem se&nbsp;pořád pevně držet Oliviho, kterého znal.</span></p>
          <p class="chunk" data-nb-ref-number="10" data-nb-words="23" data-nb-chars="155"><span class="idea" data-nb-ref-number="10" id="idea10" data-nb-words="23" data-nb-chars="155">Projevoval neobyčejnou ochotu mě&nbsp;poučit, a&nbsp;dokonce mi&nbsp;zapsal vlastní rukou do&nbsp;notýsku tři přikázání, která podle jeho soudu stačila zajistit rozkvět firmy:</span></p>
          <p class="chunk" data-nb-ref-number="11" data-nb-words="16" data-nb-chars="83"><span class="idea" data-nb-ref-number="11" id="idea11" data-nb-words="16" data-nb-chars="83">1. Člověk nemusí umět pracovat, ale kdo neumí přimět k&nbsp;práci druhé, s&nbsp;tím je&nbsp;konec.</span></p>
          <p class="chunk" data-nb-ref-number="12" data-nb-words="15" data-nb-chars="83"><span class="idea" data-nb-ref-number="12" id="idea12" data-nb-words="15" data-nb-chars="83">2. Jediné, co&nbsp;si&nbsp;člověk může opravdu vyčítat, je&nbsp;to, že&nbsp;nejednal ve&nbsp;vlastním zájmu.</span></p>
          <p class="chunk" data-nb-ref-number="13" data-nb-words="18" data-nb-chars="94"><span class="idea" data-nb-ref-number="13" id="idea13" data-nb-words="18" data-nb-chars="94">3. Teorie je&nbsp;v&nbsp;obchodě nesmírně užitečná, ale použít se&nbsp;jí&nbsp;dá, jedině když už&nbsp;je&nbsp;věc vyřízená.</span></p>
          <p class="chunk" data-nb-ref-number="14" data-nb-words="12" data-nb-chars="66"><span class="idea" data-nb-ref-number="14" id="idea14" data-nb-words="12" data-nb-chars="66">Znám tyhle poučky i&nbsp;řadu dalších nazpaměť, ale nejsou mi&nbsp;k&nbsp;ničemu.</span></p>
          <p class="chunk" data-nb-ref-number="15" data-nb-words="107" data-nb-chars="628"><span class="idea" data-nb-ref-number="15" id="idea15" data-nb-words="107" data-nb-chars="628">Když se&nbsp;někomu obdivuju, pokouším se&nbsp;mu&nbsp;okamžitě podobat. Kopíroval jsem i&nbsp;Malfentiho. Chtěl jsem být a&nbsp;cítil jsem se&nbsp;nesmírně zchytralý. Jednou jsem si&nbsp;dokonce namlouval, že&nbsp;jsem prohnanější než on. Zdálo se&nbsp;mi, že&nbsp;jsem v&nbsp;jeho obchodní organizaci objevil chybu, a&nbsp;okamžitě jsem mu&nbsp;to&nbsp;chtěl říct, abych si&nbsp;získal jeho úctu. Jednoho dne jsem ho&nbsp;zarazil u&nbsp;stolu v&nbsp;Tergesteu, zrovna když se&nbsp;dohadoval o&nbsp;nějakém obchodě a&nbsp;komusi nadával, že&nbsp;je&nbsp;hlupák, a&nbsp;upozornil jsem ho, že&nbsp;si&nbsp;myslím, že&nbsp;dělá chybu, když se&nbsp;přede všemi chlubí svou prohnaností. Ten, kdo je&nbsp;v&nbsp;obchodních věcech doopravdy prohnaný, má&nbsp;podle mého dělat přihlouplého.</span></p>
          <p class="chunk" data-nb-ref-number="16" data-nb-words="114" data-nb-chars="661"><span class="idea" data-nb-ref-number="16" id="idea16" data-nb-words="114" data-nb-chars="661">Vysmál se&nbsp;mi. Pověst o&nbsp;jeho prohnanosti je&nbsp;náramně užitečná. Chodí se&nbsp;za&nbsp;ním radit plno lidí, a&nbsp;ti mu&nbsp;nosí čerstvé zprávy, zatímco on&nbsp;jim dává nadmíru užitečné rady, potvrzené zkušeností sebranou až&nbsp;někde ve&nbsp;středověku. Nejednou se&nbsp;stalo, že&nbsp;se&nbsp;mu&nbsp;s&nbsp;těmi zprávami naskytla i&nbsp;možnost všelicos prodat. A&nbsp;posléze&nbsp;– a&nbsp;tady začal řvát, protože se&nbsp;mu&nbsp;zdálo, že&nbsp;konečně našel argument, který mě&nbsp;musí přesvědčit&nbsp;– každý, kdo chce výhodně prodat nebo koupit, se&nbsp;obrátí na&nbsp;toho nejprohnanějšího. Od&nbsp;hlupáka se&nbsp;může nadít jedině toho, že&nbsp;ho&nbsp;přiměje obětovat všecek zisk, ale jeho zboží je&nbsp;i&nbsp;tak vždycky dražší než zboží prohnaného, protože ho&nbsp;napálili, už&nbsp;když je&nbsp;kupoval.</span></p>
          <p class="chunk" data-nb-ref-number="17" data-nb-words="100" data-nb-chars="578"><span class="idea" data-nb-ref-number="17" id="idea17" data-nb-words="100" data-nb-chars="578">Byl jsem pro něho u&nbsp;toho stolu nejdůležitější osobou. Svěřoval se&nbsp;mi&nbsp;se&nbsp;svými obchodními tajemstvími, a&nbsp;já je&nbsp;nikdy nevyzradil. Vybral si&nbsp;svého důvěrníka náramně dobře, jak ukazuje to, že&nbsp;se&nbsp;mu&nbsp;podařilo dvakrát mě&nbsp;napálit, i&nbsp;když jsem už&nbsp;byl jeho zetěm. Poprvé mě&nbsp;sice jeho zchytralost stála peníze, ale protože byl vlastně napálen Olivi, ani jsem si&nbsp;příliš nenaříkal. Olivi mě&nbsp;tenkrát poslal k&nbsp;němu, abych od&nbsp;něho získal jisté informace, a&nbsp;já je&nbsp;získal. Byly takové, že&nbsp;mi&nbsp;to&nbsp;už&nbsp;nikdy neodpustil, a&nbsp;kdykoli jsem pak otvíral ústa, abych mu&nbsp;podal nějakou zprávu, vždycky se&nbsp;ptal:</span></p>
          <p class="chunk" data-nb-ref-number="18" data-nb-words="6" data-nb-chars="33"><span class="idea" data-nb-ref-number="18" id="idea18" data-nb-words="6" data-nb-chars="33">„Odkud to&nbsp;víte? Od&nbsp;svého tchána?“</span></p>
          <p class="chunk" data-nb-ref-number="19" data-nb-words="22" data-nb-chars="138"><span class="idea" data-nb-ref-number="19" id="idea19" data-nb-words="22" data-nb-chars="138">Abych se&nbsp;obhájil, musel jsem hájit Giovanniho, a&nbsp;tak jsem se&nbsp;nakonec cítil spíš jako podvodník než jako podvedený. Náramně příjemný pocit!</span></p>
          <p class="chunk" data-nb-ref-number="20" data-nb-words="96" data-nb-chars="567"><span class="idea" data-nb-ref-number="20" id="idea20" data-nb-words="96" data-nb-chars="567">Zato podruhé jsem hrál úlohu hlupáka sám, ale ani tenkrát jsem nedokázal mít na&nbsp;tchána zlost. Vzbuzoval ve&nbsp;mně chvílemi závist, chvílemi veselí. Moje neštěstí bylo příkladem přesného uplatnění jeho principů, nikdy předtím mi&nbsp;je&nbsp;nevysvětlil tak dobře. Našel dokonce způsob, jak se&nbsp;tomu se&nbsp;mnou smát, aniž kdy přiznal, že&nbsp;mě&nbsp;napálil; tvrdil, že&nbsp;se&nbsp;musí smát komičnosti mé&nbsp;smůly. Jen jednou se&nbsp;přiznal, že&nbsp;mi&nbsp;ten kousek provedl, a&nbsp;to když se&nbsp;vdávala jeho dcera Ada (ne za&nbsp;mne) a&nbsp;on se&nbsp;napil šampaňského, které zapůsobilo na&nbsp;to&nbsp;veliké tělo, napájené obvykle čistou vodou.</span></p>
          <p class="chunk" data-nb-ref-number="21" data-nb-words="16" data-nb-chars="92"><span class="idea" data-nb-ref-number="21" id="idea21" data-nb-words="16" data-nb-chars="92">Vypravoval tenkrát, jak to&nbsp;bylo, a&nbsp;řval přitom, aby přemohl veselí, které mu&nbsp;bránilo v&nbsp;řeči.</span></p>
          <p class="chunk" data-nb-ref-number="22" data-nb-words="56" data-nb-chars="289"><span class="idea" data-nb-ref-number="22" id="idea22" data-nb-words="56" data-nb-chars="289">„Tak tedy vyšel ten výnos! Celý zničený počítám, co&nbsp;mě&nbsp;to&nbsp;bude stát. V&nbsp;tom okamžiku vejde zeť. Oznámí mi, že&nbsp;se&nbsp;chce věnovat obchodu. Tady máš skvělou příležitost! povídám mu. A&nbsp;on se&nbsp;vrhne na&nbsp;smlouvu a&nbsp;podepíše ji&nbsp;plný strachu, že&nbsp;by&nbsp;mohl přijít Olivi a&nbsp;zabránit mu&nbsp;v&nbsp;tom. A&nbsp;tak to&nbsp;bylo!“</span></p>
          <p class="chunk" data-nb-ref-number="23" data-nb-words="6" data-nb-chars="37"><span class="idea" data-nb-ref-number="23" id="idea23" data-nb-words="6" data-nb-chars="37">Pak mi&nbsp;začal skládat veliké pochvaly:</span></p>
          <p class="chunk" data-nb-ref-number="24" data-nb-words="13" data-nb-chars="70"><span class="idea" data-nb-ref-number="24" id="idea24" data-nb-words="13" data-nb-chars="70">„Zná klasiky nazpaměť! Ví, co&nbsp;řekl ten a&nbsp;onen. Ale noviny číst neumí!“</span></p>
          <p class="chunk" data-nb-ref-number="25" data-nb-words="55" data-nb-chars="314"><span class="idea" data-nb-ref-number="25" id="idea25" data-nb-words="55" data-nb-chars="314">Byla to&nbsp;pravda! Výnos vyšel na&nbsp;nenápadném místě ve&nbsp;všech patero novinách, které denně čtu, a&nbsp;kdybych si&nbsp;ho&nbsp;byl všiml, nebyl bych do&nbsp;té&nbsp;pasti spadl. Kromě toho bych byl musel tomu výnosu rozumět a&nbsp;vidět jeho důsledky, což nebylo tak snadné, protože výnosem se&nbsp;snižoval celní tarif a&nbsp;tím také cena příslušného zboží.</span></p>
          <p class="chunk" data-nb-ref-number="26" data-nb-words="19" data-nb-chars="123"><span class="idea" data-nb-ref-number="26" id="idea26" data-nb-words="19" data-nb-chars="123">Druhého dne tchán své přiznání popřel. Celá záležitost dostávala v&nbsp;jeho ústech znovu podobu, kterou měla před tou hostinou.</span></p>
          <p class="chunk" data-nb-ref-number="27" data-nb-words="102" data-nb-chars="564"><span class="idea" data-nb-ref-number="27" id="idea27" data-nb-words="102" data-nb-chars="564">„Víno si&nbsp;vymýšlí,“ řekl vyrovnaně a&nbsp;trval na&nbsp;svém, že&nbsp;zmíněný výnos vyšel dva dny po&nbsp;tom, co&nbsp;byl obchod ujednán. Nikdy nevyslovil podezření, že&nbsp;bych ten výnos mohl nepochopit, kdybych si&nbsp;ho&nbsp;byl všiml. Lichotilo mi&nbsp;to, ale on&nbsp;to&nbsp;neudělal, že&nbsp;by&nbsp;byl tak hodný a&nbsp;chtěl mě&nbsp;ušetřit, nýbrž protože si&nbsp;myslel, že&nbsp;při čtení novin myslí každý na&nbsp;své zájmy. Naproti tomu já, když čtu noviny, se&nbsp;cítím proměněn ve&nbsp;veřejné mínění, a&nbsp;pokud si&nbsp;všimnu snížení celního tarifu, myslím na&nbsp;Cobdena a&nbsp;liberalismus. A&nbsp;to je&nbsp;tak důležitá myšlenka, že&nbsp;už&nbsp;nemám čas myslet na&nbsp;svoje zboží.</span></p>
          <p class="chunk" data-nb-ref-number="28" data-nb-words="168" data-nb-chars="940"><span class="idea" data-nb-ref-number="28" id="idea28" data-nb-words="168" data-nb-chars="940">Jednou se&nbsp;mi&nbsp;však stalo, že&nbsp;jsem si&nbsp;vysloužil jeho obdiv, a&nbsp;to sebou samým, tak jak jsem, ba&nbsp;dokonce svými horšími vlastnostmi. Měli jsme oba, já&nbsp;i&nbsp;on, z&nbsp;různých dob akcie jistého cukrovaru, od&nbsp;kterého se&nbsp;čekaly zázraky. Jenomže akcie klesaly, nepatrně, ale den ze&nbsp;dne, a&nbsp;Giovanni, který nemínil plout proti proudu, se&nbsp;jich zbavil a&nbsp;přemluvil i&nbsp;mne, abych je&nbsp;prodal. Protože jsem s&nbsp;ním naprosto souhlasil, umínil jsem si, že&nbsp;dám svému agentovi příkaz, aby je&nbsp;prodal, a&nbsp;prozatím jsem si&nbsp;to&nbsp;poznamenal do&nbsp;notesu, který jsem si&nbsp;tenkrát znovu pořídil. Ale jak víte, přes den si&nbsp;člověk kapsu neprohlíží, a&nbsp;tak se&nbsp;mi&nbsp;několikrát večer stalo, že&nbsp;jsem tu&nbsp;svou poznámku našel v&nbsp;kapse, zrovna když jsem si&nbsp;lehal a&nbsp;když už&nbsp;bylo příliš pozdě, abych ji&nbsp;mohl použít. Jednou jsem samou nelibostí vykřikl, a&nbsp;abych to&nbsp;nemusel ženě příliš vysvětlovat, řekl jsem jí, že&nbsp;jsem se&nbsp;kousl do&nbsp;jazyka. Podruhé jsem se&nbsp;zase v&nbsp;úžasu nad tou roztržitostí kousl do&nbsp;dlaní.</span></p>
          <p class="chunk" data-nb-ref-number="29" data-nb-words="10" data-nb-chars="48"><span class="idea" data-nb-ref-number="29" id="idea29" data-nb-words="10" data-nb-chars="48">„A&nbsp;teď pozor na&nbsp;nohy!“ řekla má&nbsp;žena se&nbsp;smíchem.</span></p>
          <p class="chunk" data-nb-ref-number="30" data-nb-words="40" data-nb-chars="222"><span class="idea" data-nb-ref-number="30" id="idea30" data-nb-words="40" data-nb-chars="222">Ale k&nbsp;dalším pohromám už&nbsp;nedošlo, protože jsem si&nbsp;zvykl. Jen jsem se&nbsp;vždycky užasle díval na&nbsp;ten zatracený notes, příliš tenký, aby člověk přes den vnímal jeho tlak, a&nbsp;pak jsem si&nbsp;na&nbsp;něj vzpomněl až&nbsp;zase následující večer.</span></p>
          <p class="chunk" data-nb-ref-number="31" data-nb-words="30" data-nb-chars="179"><span class="idea" data-nb-ref-number="31" id="idea31" data-nb-words="30" data-nb-chars="179">Jednoho dne mě&nbsp;nenadálý liják přinutil uchýlit se&nbsp;do&nbsp;Tergestea. Tam jsem potkal náhodou svého agenta a&nbsp;ten mi&nbsp;pověděl, že&nbsp;cena těch akcií se&nbsp;za&nbsp;poslední týden málem zdvojnásobila.</span></p>
          <p class="chunk" data-nb-ref-number="32" data-nb-words="6" data-nb-chars="44"><span class="idea" data-nb-ref-number="32" id="idea32" data-nb-words="6" data-nb-chars="44">„A&nbsp;teď prodávám!“ vykřikl jsem vítězoslavně.</span></p>
          <p class="chunk" data-nb-ref-number="33" data-nb-words="29" data-nb-chars="137"><span class="idea" data-nb-ref-number="33" id="idea33" data-nb-words="29" data-nb-chars="137">Běžel jsem za&nbsp;tchánem, který už&nbsp;o&nbsp;vzestupu akcií věděl a&nbsp;naříkal si, že&nbsp;ty&nbsp;své už&nbsp;prodal, a&nbsp;taky, ale už&nbsp;méně, že&nbsp;mě&nbsp;nutil prodat i&nbsp;moje.</span></p>
          <p class="chunk" data-nb-ref-number="34" data-nb-words="17" data-nb-chars="90"><span class="idea" data-nb-ref-number="34" id="idea34" data-nb-words="17" data-nb-chars="90">„Co se&nbsp;dá&nbsp;dělat,“ řekl se&nbsp;smíchem. „Je to&nbsp;poprvé, co&nbsp;tratíš, protože ses řídil mou radou!“</span></p>
          <p class="chunk" data-nb-ref-number="35" data-nb-words="17" data-nb-chars="109"><span class="idea" data-nb-ref-number="35" id="idea35" data-nb-words="17" data-nb-chars="109">Ta&nbsp;předchozí záležitost nebyla totiž výsledkem jeho rady, ale jeho nabídky, což byl podle něho veliký rozdíl.</span></p>
          <p class="chunk" data-nb-ref-number="36" data-nb-words="7" data-nb-chars="30"><span class="idea" data-nb-ref-number="36" id="idea36" data-nb-words="7" data-nb-chars="30">Dal jsem se&nbsp;s&nbsp;chutí do&nbsp;smíchu.</span></p>
          <p class="chunk" data-nb-ref-number="37" data-nb-words="7" data-nb-chars="36"><span class="idea" data-nb-ref-number="37" id="idea37" data-nb-words="7" data-nb-chars="36">„Ale já&nbsp;se&nbsp;tou radou vůbec neřídil!“</span></p>
          <p class="chunk" data-nb-ref-number="38" data-nb-words="48" data-nb-chars="274"><span class="idea" data-nb-ref-number="38" id="idea38" data-nb-words="48" data-nb-chars="274">Nestačila mi&nbsp;ta&nbsp;šťastná náhoda a&nbsp;pokoušel jsem se&nbsp;udělat si&nbsp;z&nbsp;toho zásluhu. Pověděl jsem mu, že&nbsp;akcie budou prodány teprve nazítří, a&nbsp;s&nbsp;důležitým výrazem jsem mu&nbsp;namluvil, že&nbsp;jsem dostal jisté informace, které jsem mu&nbsp;zapomněl dát a&nbsp;které mě&nbsp;přiměly, abych jeho rady nedbal.</span></p>
          <p class="chunk" data-nb-ref-number="39" data-nb-words="11" data-nb-chars="63"><span class="idea" data-nb-ref-number="39" id="idea39" data-nb-words="11" data-nb-chars="63">Odpověděl mi&nbsp;zachmuřený a&nbsp;uražený, aniž se&nbsp;mi&nbsp;podíval do&nbsp;tváře:</span></p>
          <p class="chunk" data-nb-ref-number="40" data-nb-words="25" data-nb-chars="154"><span class="idea" data-nb-ref-number="40" id="idea40" data-nb-words="25" data-nb-chars="154">„Člověk s&nbsp;hlavou jako tvoje se&nbsp;nemá zabývat obchodem. A&nbsp;když se&nbsp;stane, že&nbsp;provede takovou zlomyslnost, nepřizná ji. Budeš se&nbsp;muset ještě lecčemus naučit!“</span></p>
          <p class="chunk" data-nb-ref-number="41" data-nb-words="21" data-nb-chars="124"><span class="idea" data-nb-ref-number="41" id="idea41" data-nb-words="21" data-nb-chars="124">Mrzelo mě, že&nbsp;jsem ho&nbsp;popudil. Když udělal škodu mně, byl daleko zábavnější. Pověděl jsem mu&nbsp;upřímně, jak se&nbsp;všechno sběhlo.</span></p>
          <p class="chunk" data-nb-ref-number="42" data-nb-words="13" data-nb-chars="76"><span class="idea" data-nb-ref-number="42" id="idea42" data-nb-words="13" data-nb-chars="76">„Jak vidíš, právě s&nbsp;takovou hlavou jako moje se&nbsp;má&nbsp;člověk zabývat obchodem!“</span></p>
          <p class="chunk" data-nb-ref-number="43" data-nb-words="8" data-nb-chars="38"><span class="idea" data-nb-ref-number="43" id="idea43" data-nb-words="8" data-nb-chars="38">Okamžitě se&nbsp;udobřil a&nbsp;smál se&nbsp;se&nbsp;mnou:</span></p>
          <p class="chunk" data-nb-ref-number="44" data-nb-words="29" data-nb-chars="154"><span class="idea" data-nb-ref-number="44" id="idea44" data-nb-words="29" data-nb-chars="154">„To, cos na&nbsp;tom vydělal, není žádný zisk; to&nbsp;je&nbsp;odškodnění. Ta&nbsp;tvoje hlava tě&nbsp;už&nbsp;stála tolik, že&nbsp;je&nbsp;jen spravedlivé, když ti&nbsp;část tvých ztrát zase vrátí!“</span></p>
          <p class="chunk" data-nb-ref-number="45" data-nb-words="121" data-nb-chars="694"><span class="idea" data-nb-ref-number="45" id="idea45" data-nb-words="121" data-nb-chars="694">Nevím, proč tak dlouho vykládám o&nbsp;rozepřích, které jsem s&nbsp;ním měl a&nbsp;kterých bylo tak málo. Měl jsem ho&nbsp;opravdu rád, jak dosvědčuje to, že&nbsp;jsem vyhledával jeho společnost, jakkoli měl ve&nbsp;zvyku řvát, chtěl-li myslet zřetelněji. Mé&nbsp;bubínky se&nbsp;to&nbsp;jeho řvaní naučily snášet. Kdyby byl ty&nbsp;své nemorální teorie míň vykřikoval, byly by&nbsp;urážlivější, a&nbsp;kdyby byl líp vychován, byl by&nbsp;připadal slabší. A&nbsp;jakkoli jsem se&nbsp;od&nbsp;něho lišil, myslím, že&nbsp;ke&nbsp;mně cítil něco podobného jako já&nbsp;k&nbsp;němu. Kdyby nebyl zemřel tak rychle, věděl bych to&nbsp;ještě jistěji. Uštědřoval mi&nbsp;vytrvale lekce, i&nbsp;když jsem už&nbsp;byl ženat, a&nbsp;kořenil je&nbsp;často řevem a&nbsp;drzostmi, které jsem přijímal, protože jsem byl přesvědčen, že&nbsp;mi&nbsp;patří.</span></p>
          <p class="chunk" data-nb-ref-number="46" data-nb-words="56" data-nb-chars="325"><span class="idea" data-nb-ref-number="46" id="idea46" data-nb-words="56" data-nb-chars="325">Oženil jsem se&nbsp;s&nbsp;jeho dcerou. Vedla mě&nbsp;tajemná matka příroda, a&nbsp;s&nbsp;jakou panovačnou prudkostí, však uvidíte! Dnes se&nbsp;občas zadívám do&nbsp;tváří svých dětí a&nbsp;pátrám, jestli v&nbsp;nich kromě mé&nbsp;útlé brady, znaku slabosti, a&nbsp;mých zasněných očí, které jsem jim předal, není aspoň nějaký rys brutální síly dědečka, kterého jsem jim vybral.</span></p>
          <p class="chunk" data-nb-ref-number="47" data-nb-words="66" data-nb-chars="369"><span class="idea" data-nb-ref-number="47" id="idea47" data-nb-words="66" data-nb-chars="369">A&nbsp;nad tchánovým hrobem jsem plakal, třebaže poslední sbohem, které mi&nbsp;dal, nebylo zvlášť vřelé. Řekl mi&nbsp;ze&nbsp;svého smrtelného lůžka, že&nbsp;se&nbsp;obdivuje mému drzému štěstí, které mi&nbsp;dovoluje chodit si&nbsp;po&nbsp;světě, zatímco on&nbsp;je&nbsp;přibit k&nbsp;posteli jako ke&nbsp;kříži. Užasle jsem se&nbsp;ho&nbsp;zeptal, co&nbsp;jsem mu&nbsp;udělal, že&nbsp;jsem v&nbsp;něm vzbudil přání vidět mě&nbsp;nemocného. A&nbsp;tu mi&nbsp;odpověděl doslova:</span></p>
          <p class="chunk" data-nb-ref-number="48" data-nb-words="26" data-nb-chars="154"><span class="idea" data-nb-ref-number="48" id="idea48" data-nb-words="26" data-nb-chars="154">„Kdybych se&nbsp;mohl zbavit nemoci tím, že&nbsp;bych ji&nbsp;předal tobě, dal bych ti&nbsp;ji&nbsp;okamžitě třeba dvakrát tak silnou. Já&nbsp;netrpím humanitářskými pověrami jako ty!“</span></p>
          <p class="chunk" data-nb-ref-number="49" data-nb-words="21" data-nb-chars="123"><span class="idea" data-nb-ref-number="49" id="idea49" data-nb-words="21" data-nb-chars="123">Nebylo v&nbsp;tom nic urážlivého: chtěl jen opakovat ten někdejší obchod, kdy se&nbsp;mu&nbsp;podařilo hodit mi&nbsp;na&nbsp;krk znehodnocené zboží.</span></p>
          <p class="chunk" data-nb-ref-number="50" data-nb-words="79" data-nb-chars="469"><span class="idea" data-nb-ref-number="50" id="idea50" data-nb-words="79" data-nb-chars="469">Nad jeho hrobem, tak jako nad všemi, nad nimiž jsem plakal, patřil můj žal taky oné části mne samého, která tam byla pohřbena. Oč&nbsp;všechno mě&nbsp;to&nbsp;připravilo, když jsem přišel o&nbsp;tohoto svého druhého otce, tuctového, nevzdělaného, divokého zápasníka, od&nbsp;něhož se&nbsp;tak odrážela moje slabost, moje vzdělanost, moje bázlivost! Je&nbsp;to&nbsp;tak: jsem bázlivec! Kdybych nebyl studoval Giovanniho, nebyl bych to&nbsp;objevil. Kdo ví, oč&nbsp;líp bych se&nbsp;byl poznal, kdyby mi&nbsp;on&nbsp;zůstal dál po&nbsp;boku!</span></p>
          <p class="chunk" data-nb-ref-number="51" data-nb-words="192" data-nb-chars="1120"><span class="idea" data-nb-ref-number="51" id="idea51" data-nb-words="192" data-nb-chars="1120">Brzy jsem si&nbsp;všiml, že&nbsp;v&nbsp;jedné věci zachovává Giovanni u&nbsp;stolu v&nbsp;Tergesteu, kde se&nbsp;se&nbsp;zálibou odhaloval, jaký je, a&nbsp;dokonce i&nbsp;trochu horší, vždycky zdrženlivost: nemluvil nikdy o&nbsp;své rodině, nebo jen když k&nbsp;tomu byl přinucen, a&nbsp;pak vždy velmi rozvážně a&nbsp;mnohem mírnějším hlasem než obvykle. Choval svůj domov ve&nbsp;velké úctě a&nbsp;ne všichni, kteří seděli kolem toho stolu, mu&nbsp;připadali hodni, aby o&nbsp;něm něco věděli. Dozvěděl jsem se&nbsp;tam jen tolik, že&nbsp;jména všech jeho dcer začínají na&nbsp;A, což je&nbsp;podle jeho názoru náramně praktické, protože všechno, na&nbsp;čem byl tento monogram, mohlo přecházet od&nbsp;jedné k&nbsp;druhé, aniž se&nbsp;muselo cokoli měnit. Jmenovaly se&nbsp;(uměl jsem ta&nbsp;jména okamžitě nazpaměť) Ada, Augusta, Alberta a&nbsp;Anna. U&nbsp;toho stolu jsem se&nbsp;taky doslechl, že&nbsp;jsou všechny čtyři hezké. To&nbsp;stejné začáteční písmeno mě&nbsp;zaujalo mnohem víc, než zasluhovalo. Začal jsem o&nbsp;těch čtyřech dívkách tak pěkně svázaných jménem snít. Vypadalo to, jako by&nbsp;se&nbsp;měly přijímat jako sdružená zásilka. Jejich začáteční písmeno však říkalo ještě něco jiného. Jmenuju se&nbsp;Zeno, a&nbsp;proto jsem si&nbsp;vždycky myslel, že&nbsp;si&nbsp;musím vzít ženu odněkud zdaleka.</span></p>
          <p class="chunk" data-nb-ref-number="52" data-nb-words="164" data-nb-chars="964"><span class="idea" data-nb-ref-number="52" id="idea52" data-nb-words="164" data-nb-chars="964">Byla to&nbsp;možná náhoda, že&nbsp;právě předtím, než jsem přišel poprvé k&nbsp;Malfentiovým, jsem zpřetrhal dost dávné pouto k&nbsp;jisté ženě, která možná zasluhovala, abych se&nbsp;k&nbsp;ní zachoval líp. Ale byla to&nbsp;náhoda, která nutí k&nbsp;zamyšlení. K&nbsp;rozhodnutí o&nbsp;tomto rozchodu došlo z&nbsp;docela nepatrné příčiny. Chuděrce se&nbsp;zdálo, že&nbsp;nejlepší způsob, jak si&nbsp;mě&nbsp;připoutat, je&nbsp;vzbudit mou žárlivost. A&nbsp;zatím mi&nbsp;to&nbsp;podezření stačilo, abych ji&nbsp;nechal nadobro. Nemohla vědět, že&nbsp;jsem byl zrovna v&nbsp;té době zaplaven myšlenkami na&nbsp;ženění a&nbsp;že jsem si&nbsp;nedovedl představit, že&nbsp;bych jim mohl čelit s&nbsp;její pomocí, už&nbsp;jen proto ne, že&nbsp;s&nbsp;ní by&nbsp;mi&nbsp;to&nbsp;nepřipadalo dostatečně nové. Podezření, které ve&nbsp;mně naschvál vyvolala, bylo důkazem pro nadřazenost manželského stavu, kde taková podezření nemají co&nbsp;dělat. Když se&nbsp;pak to&nbsp;podezření rozplynulo a&nbsp;já brzy poznal, že&nbsp;na&nbsp;celé věci nic není&nbsp;– uvědomil jsem si&nbsp;taky, že&nbsp;příliš utrácí. Dnes, po&nbsp;čtyřiadvaceti letech počestného manželství, jsem už&nbsp;jiného názoru.</span></p>
          <p class="chunk" data-nb-ref-number="53" data-nb-words="83" data-nb-chars="474"><span class="idea" data-nb-ref-number="53" id="idea53" data-nb-words="83" data-nb-chars="474">Pro ni&nbsp;to&nbsp;bylo opravdové štěstí, protože za&nbsp;pár měsíců nato se&nbsp;vdala za&nbsp;velice zámožného člověka a&nbsp;dosáhla kýžené změny dřív než já. A&nbsp;sotva jsem se&nbsp;sám oženil, objevila se&nbsp;u&nbsp;nás, protože její muž byl přítelem mého tchána. Setkávali jsme se&nbsp;často, ale dlouhá léta, dokud jsme byli mladí, jsme mezi sebou udržovali co&nbsp;největší odstup a&nbsp;nikdy nepadla jediná narážka na&nbsp;to, co&nbsp;bylo. Ale onehdy se&nbsp;mne z&nbsp;ničeho nic zeptala s&nbsp;mladistvě zruměněnou tváří orámovanou šedivými vlasy:</span></p>
          <p class="chunk" data-nb-ref-number="54" data-nb-words="4" data-nb-chars="22"><span class="idea" data-nb-ref-number="54" id="idea54" data-nb-words="4" data-nb-chars="22">„Proč jste mě&nbsp;nechal?“</span></p>
          <p class="chunk" data-nb-ref-number="55" data-nb-words="13" data-nb-chars="80"><span class="idea" data-nb-ref-number="55" id="idea55" data-nb-words="13" data-nb-chars="80">Byl jsem upřímný, protože jsem neměl dost času, abych dal dohromady nějakou lež:</span></p>
          <p class="chunk" data-nb-ref-number="56" data-nb-words="13" data-nb-chars="74"><span class="idea" data-nb-ref-number="56" id="idea56" data-nb-words="13" data-nb-chars="74">„Už nevím, ale já&nbsp;si&nbsp;nepamatuju ani spoustu dalších věcí ze&nbsp;svého života!“</span></p>
          <p class="chunk" data-nb-ref-number="57" data-nb-words="17" data-nb-chars="92"><span class="idea" data-nb-ref-number="57" id="idea57" data-nb-words="17" data-nb-chars="92">„Mrzí mě&nbsp;to,“ řekla a&nbsp;já se&nbsp;už&nbsp;ukláněl, abych poděkoval za&nbsp;poklonu, kterou mi&nbsp;tím slibovala.</span></p>
          <p class="chunk" data-nb-ref-number="58" data-nb-words="7" data-nb-chars="46"><span class="idea" data-nb-ref-number="58" id="idea58" data-nb-words="7" data-nb-chars="46">„Připadáte mi&nbsp;na&nbsp;stará kolena velice zábavný.“</span></p>
          <p class="chunk" data-nb-ref-number="59" data-nb-words="7" data-nb-chars="44"><span class="idea" data-nb-ref-number="59" id="idea59" data-nb-words="7" data-nb-chars="44">Prudce jsem se&nbsp;narovnal. Nebylo zač děkovat.</span></p>
          <p class="chunk" data-nb-ref-number="60" data-nb-words="34" data-nb-chars="205"><span class="idea" data-nb-ref-number="60" id="idea60" data-nb-words="34" data-nb-chars="205">Jednoho dne jsem se&nbsp;dozvěděl, že&nbsp;se&nbsp;Malfentiovi vrátili z&nbsp;delší zábavné cesty, kterou nastoupili po&nbsp;letním pobytu na&nbsp;venkově. Než se&nbsp;mi&nbsp;podařilo zahájit kroky, abych byl k&nbsp;nim uveden, Giovanni mě&nbsp;předešel.</span></p>
          <p class="chunk" data-nb-ref-number="61" data-nb-words="78" data-nb-chars="429"><span class="idea" data-nb-ref-number="61" id="idea61" data-nb-words="78" data-nb-chars="429">Ukázal mi&nbsp;dopis jednoho svého blízkého přítele, který se&nbsp;na&nbsp;mne ptal; byl to&nbsp;kdysi můj spolužák ze&nbsp;studií a&nbsp;měl jsem ho&nbsp;velice rád, dokud jsem si&nbsp;myslel, že&nbsp;je&nbsp;předurčen stát se&nbsp;velkým chemikem. Teď mi&nbsp;už&nbsp;ale na&nbsp;něm vůbec nezáleželo, protože se&nbsp;z&nbsp;něho stal velký obchodník s&nbsp;hnojivy a&nbsp;já ho&nbsp;v&nbsp;téhle podobě naprosto neznal. Giovanni mě&nbsp;pozval k&nbsp;sobě, protože jsem byl přítelem tohoto jeho přítele, a&nbsp;já pochopitelně nic nenamítal.</span></p>
          <p class="chunk" data-nb-ref-number="62" data-nb-words="106" data-nb-chars="641"><span class="idea" data-nb-ref-number="62" id="idea62" data-nb-words="106" data-nb-chars="641">Na&nbsp;tuhle první návštěvu se&nbsp;pamatuju, jako by&nbsp;to&nbsp;bylo včera. Bylo ponuré a&nbsp;studené podzimní odpoledne; pamatuju se&nbsp;dokonce, s&nbsp;jakou úlevou jsem se&nbsp;ve&nbsp;vlahém teple toho domu zbavil převlečníku. Chystal jsem se&nbsp;vplout do&nbsp;přístavu. Ještě dnes se&nbsp;podivuju té&nbsp;slepotě, kterou jsem tenkrát pokládal za&nbsp;jasnozřivost. Hnal jsem se&nbsp;za&nbsp;zdravím, za&nbsp;zákonností. Ano, to&nbsp;začáteční A&nbsp;v&nbsp;sobě uzavíralo čtyři děvčata, ale tři z&nbsp;nich budou okamžitě vyloučena, a&nbsp;pokud jde o&nbsp;čtvrtou, ta&nbsp;bude rovněž okamžitě podrobena přísnému zkoumání. Budu nesmírně přísným soudcem. Přitom bych však nedovedl říct, které vlastnosti bych si&nbsp;u&nbsp;ní přál a&nbsp;které by&nbsp;mě&nbsp;odpuzovaly.</span></p>
          <p class="chunk" data-nb-ref-number="63" data-nb-words="66" data-nb-chars="400"><span class="idea" data-nb-ref-number="63" id="idea63" data-nb-words="66" data-nb-chars="400">V&nbsp;prostorném elegantním saloně zařízeném ve&nbsp;dvou rozdílných stylech, ve&nbsp;slohu Ludvíka XIV. a&nbsp;v&nbsp;benátském stylu, plném zlata dokonce i&nbsp;na kožených potazích, a&nbsp;rozděleném nábytkem na&nbsp;dvě části, jak se&nbsp;to&nbsp;tenkrát dělávalo, jsem našel jen Augustu, seděla u&nbsp;okna a&nbsp;četla. Podala mi&nbsp;ruku, znala mě&nbsp;jménem a&nbsp;dostala ze&nbsp;sebe, že&nbsp;jsem očekáván, protože tatínek ohlásil mou návštěvu. Pak odběhla zavolat matku.</span></p>
          <p class="chunk" data-nb-ref-number="64" data-nb-words="92" data-nb-chars="513"><span class="idea" data-nb-ref-number="64" id="idea64" data-nb-words="92" data-nb-chars="513">Jedno z&nbsp;oněch čtyř děvčat se&nbsp;stejným počátečním písmenem bylo tím okamžikem mrtvé, alespoň pro mne. Jak o&nbsp;ní mohli říkat, že&nbsp;je&nbsp;hezká? První, čeho jsem si&nbsp;na&nbsp;ní&nbsp;všiml, bylo její šilhání, tak silné, že&nbsp;mi&nbsp;ji&nbsp;ztělesňovalo celou, když jsem ji&nbsp;pak nějaký čas neviděl a&nbsp;znovu o&nbsp;ní přemýšlel. Kromě toho měla plavé, ale matné a&nbsp;ne zrovna bohaté vlasy, které postrádaly světlo, a&nbsp;celkově na&nbsp;svůj věk poněkud silnou postavu, i&nbsp;když ne&nbsp;docela bez půvabu. Během těch několika okamžiků, co&nbsp;jsem zůstal sám, jsem si&nbsp;pomyslel:</span></p>
          <p class="chunk" data-nb-ref-number="65" data-nb-words="6" data-nb-chars="40"><span class="idea" data-nb-ref-number="65" id="idea65" data-nb-words="6" data-nb-chars="40">„Jestli se&nbsp;ostatní tři podobají téhle…!“</span></p>
          <p class="chunk" data-nb-ref-number="66" data-nb-words="55" data-nb-chars="329"><span class="idea" data-nb-ref-number="66" id="idea66" data-nb-words="55" data-nb-chars="329">Brzy se&nbsp;ta&nbsp;dívčí skupina zúžila na&nbsp;pouhé dvě. Jednomu z&nbsp;děvčat, tomu, co&nbsp;vešlo s&nbsp;maminkou, bylo jen osm. Byla to&nbsp;roztomilá holčička s&nbsp;dlouhými, svítícími vlasy plnými prstýnků, které jí&nbsp;volně spadaly až&nbsp;na&nbsp;ramena. S&nbsp;tou svou kulaťoučkou sladkou tváří vypadala (pokud byla zticha) jako zadumaný andílek, jak si&nbsp;je&nbsp;kreslil Raffael.</span></p>
          <p class="chunk" data-nb-ref-number="67" data-nb-words="162" data-nb-chars="890"><span class="idea" data-nb-ref-number="67" id="idea67" data-nb-words="162" data-nb-chars="890">A&nbsp;moje tchyně… Abych pravdu řekl, ani já&nbsp;o&nbsp;ní nějak nedovedu mluvit příliš volně. Už&nbsp;léta ji&nbsp;mám rád, vždyť je&nbsp;to&nbsp;moje matka, jenomže teď vypravuju starou historii, ve&nbsp;které nevystupovala jako můj přítel, a&nbsp;přesto i&nbsp;zde, v&nbsp;tomhle sešitě, který nikdy neuvidí, míním užít jen a&nbsp;jen slov plných úcty. Ostatně její zásah byl tak krátký, že&nbsp;bych ho&nbsp;mohl i&nbsp;opomenout: jediný lehký úder v&nbsp;pravé chvíli, právě tak silný, abych ztratil svou nejistou rovnováhu. Možná že&nbsp;bych ji&nbsp;byl ztratil i&nbsp;bez jejího zásahu, a&nbsp;kromě toho kdo ví, jestli skutečně chtěla tomu, co&nbsp;se&nbsp;stalo? Je&nbsp;tak dobře vychovaná, že&nbsp;se&nbsp;jí&nbsp;nemůže stát jako jejímu muži, aby příliš pila a&nbsp;pak mi&nbsp;prozradila, jak to&nbsp;se&nbsp;mnou bylo. Jí&nbsp;se&nbsp;něco podobného nepřihodilo, a&nbsp;tak tu&nbsp;vypravuju něco, co&nbsp;dobře neznám; nevím totiž, jestli na&nbsp;tom, že&nbsp;jsem si&nbsp;vzal z&nbsp;jejich dcer tu, kterou jsem nechtěl, má&nbsp;zásluhu její chytrost, nebo moje hloupost.</span></p>
          <p class="chunk" data-nb-ref-number="68" data-nb-words="35" data-nb-chars="198"><span class="idea" data-nb-ref-number="68" id="idea68" data-nb-words="35" data-nb-chars="198">Prozatím můžu říct, že&nbsp;v&nbsp;době mé&nbsp;první návštěvy byla moje tchyně ještě hezká žena. Byla elegantní taky tím, jak se&nbsp;oblékala, s&nbsp;přepychem, který nebylo příliš znát. Všechno u&nbsp;ní bylo mírné a&nbsp;sladěné.</span></p>
          <p class="chunk" data-nb-ref-number="69" data-nb-words="164" data-nb-chars="955"><span class="idea" data-nb-ref-number="69" id="idea69" data-nb-words="164" data-nb-chars="955">Měl jsem tedy ve&nbsp;své tchyni a&nbsp;tchánovi příklad vzájemného do­plňování muže a&nbsp;ženy, jak jsem o&nbsp;tom snil. Byli spolu nesmírně šťastní, on&nbsp;s&nbsp;tím svým věčným hulákáním a&nbsp;ona s&nbsp;tím svým úsměvem, který znamenal zároveň souhlas i&nbsp;shovívavost. Milovala svého velikánského muže a&nbsp;on si&nbsp;ji&nbsp;zas podle všeho získal a&nbsp;udržel svými obchodními úspěchy. Nebyla to&nbsp;zištnost, ale opravdový obdiv, který jsem s&nbsp;ní sdílel, a&nbsp;proto snadno chápal. Všecka ta&nbsp;životní síla, kterou on&nbsp;vnesl do&nbsp;toho tak těsného prostředí, do&nbsp;té&nbsp;klece, kde nebylo nic než jedno zboží a&nbsp;dva nepřátelé, dva kontrahenti, a&nbsp;kde se&nbsp;rodily a&nbsp;objevovaly stále nové kombinace a&nbsp;vztahy, dodávala životu podivuhodný vzruch. Líčil jí&nbsp;všechny své obchodní záležitosti a&nbsp;ona byla tak dobře vychovaná, že&nbsp;mu&nbsp;nikdy neradila, protože by&nbsp;se&nbsp;bála, že&nbsp;ho&nbsp;svede z&nbsp;cesty. Tchán cítil potřebu tohoto němého přispění a&nbsp;nejednou se&nbsp;rozběhl domů, aby si&nbsp;tam odbyl svůj monolog, pevně přesvědčen, že&nbsp;se&nbsp;jde poradit se&nbsp;ženou.</span></p>
          <p class="chunk" data-nb-ref-number="70" data-nb-words="79" data-nb-chars="434"><span class="idea" data-nb-ref-number="70" id="idea70" data-nb-words="79" data-nb-chars="434">Nebylo pro mne překvapením, když jsem se&nbsp;dozvěděl, že&nbsp;ji&nbsp;podvádí a&nbsp;že to&nbsp;ona ví&nbsp;a&nbsp;nezlobí se&nbsp;na&nbsp;něho. Jednoho dne, to&nbsp;už&nbsp;jsem byl rok ženat, mi&nbsp;Giovanni, nesmírně rozrušený, pověděl, že&nbsp;se&nbsp;mu&nbsp;ztratil jakýsi dopis, na&nbsp;kterém mu&nbsp;hrozně záleží, a&nbsp;chtěl si&nbsp;prohlédnout listiny, které mi&nbsp;odevzdal, protože doufal, že&nbsp;ho&nbsp;najde mezi nimi. Ale pak mi&nbsp;za&nbsp;pár dní celý rozradostněný sdělil, že&nbsp;ten dopis zase našel ve&nbsp;své vlastní náprsní tašce.</span></p>
          <p class="chunk" data-nb-ref-number="71" data-nb-words="93" data-nb-chars="506"><span class="idea" data-nb-ref-number="71" id="idea71" data-nb-words="93" data-nb-chars="506">„Byl od&nbsp;ženy?“ zeptal jsem se; přikývl pyšný na&nbsp;své štěstí. Když mi&nbsp;potom jednou vyčítali, že&nbsp;jsem ztratil jakési listiny, a&nbsp;já se&nbsp;bránil, řekl jsem tchyni a&nbsp;ženě, že&nbsp;já&nbsp;nemám to&nbsp;štěstí co&nbsp;tatínek, kterému se&nbsp;dopisy vracejí do&nbsp;náprsní tašky samy od&nbsp;sebe. A&nbsp;tu se&nbsp;tchyně dala s&nbsp;takovou chutí do&nbsp;smíchu, že&nbsp;jsem už&nbsp;ani v&nbsp;nejmenším nepochyboval, že&nbsp;mu&nbsp;tam ten dopis strčila sama. Bylo jasné, že&nbsp;to&nbsp;pro jejich vztah nemá význam. Každý miluje, jak umí, a&nbsp;oni to&nbsp;podle mého soudu nedělali nejhloupějším způsobem.</span></p>
          <p class="chunk" data-nb-ref-number="72" data-nb-words="85" data-nb-chars="478"><span class="idea" data-nb-ref-number="72" id="idea72" data-nb-words="85" data-nb-chars="478">Paní domu mě&nbsp;přijala velice laskavě. Omlouvala se, že&nbsp;musela s&nbsp;sebou vzít malou Annu, protože prý ji&nbsp;zrovna v&nbsp;tu chvilku nemůže nechat s&nbsp;nikým jiným. Holčička si&nbsp;mě&nbsp;zkoumavě prohlížela vážnýma očima. Když se&nbsp;Augusta vrátila a&nbsp;sedla si&nbsp;na&nbsp;malou pohovku naproti té, na&nbsp;které jsem seděl já&nbsp;a&nbsp;paní Malfentiová, vlezla si&nbsp;malá Anna sestře na&nbsp;klín a&nbsp;odtud mě&nbsp;po&nbsp;celou dobu pozorovala s&nbsp;vytrvalostí, která mě&nbsp;bavila, dokud jsem se&nbsp;nedozvěděl, co&nbsp;za&nbsp;myšlenky se&nbsp;honí tou její hlavičkou.</span></p>
          <p class="chunk" data-nb-ref-number="73" data-nb-words="42" data-nb-chars="251"><span class="idea" data-nb-ref-number="73" id="idea73" data-nb-words="42" data-nb-chars="251">Konverzace nebyla hned příliš zábavná. Paní Malfentiová jako všichni dobře vychovaní lidé byla při prvním setkání dost nudná. Příliš se&nbsp;mne taky vyptávala na&nbsp;přítele, který mě&nbsp;měl k&nbsp;nim jako uvést, a&nbsp;já si&nbsp;přitom už&nbsp;nepamatoval ani jeho křestní jméno.</span></p>
          <p class="chunk" data-nb-ref-number="74" data-nb-words="101" data-nb-chars="581"><span class="idea" data-nb-ref-number="74" id="idea74" data-nb-words="101" data-nb-chars="581">Posléze vešly Ada a&nbsp;Alberta. Oddechl jsem si: byly krásné a&nbsp;vnesly do&nbsp;salonu světlo, které tam až&nbsp;do&nbsp;té&nbsp;doby chybělo. Obě dvě byly tmavovlasé, vysoké, ztepilé, ale přitom se&nbsp;od&nbsp;sebe velice lišily. Volba, která mě&nbsp;čekala, nebyla obtížná. Albertě tenkrát nebylo víc než sedmnáct. I&nbsp;když byla bruneta, měla jako její matka průsvitnou růžovou pleť, a&nbsp;to ještě zvyšovalo její dětský vzhled. Zato Ada, to&nbsp;už&nbsp;byla žena s&nbsp;těma svýma vážnýma očima v&nbsp;tváři, která byla až&nbsp;trochu do&nbsp;modra, jak byla sněhobílá, a&nbsp;s&nbsp;tou svou bohatou hřívou kadeřavých, ale s&nbsp;půvabem a&nbsp;vážností upravených vlasů.</span></p>
          <p class="chunk" data-nb-ref-number="75" data-nb-words="225" data-nb-chars="1311"><span class="idea" data-nb-ref-number="75" id="idea75" data-nb-words="225" data-nb-chars="1311">Je&nbsp;nesnadné odkrýt poklidné začátky citu, který později nabyl takové prudkosti, ale jsem si&nbsp;jist, že&nbsp;to&nbsp;u&nbsp;mne nebyl žádný <em>coup de&nbsp;foudre</em><sup id="fnref:1"><a href="#fn:1" class="footnote-ref" role="doc-noteref">1</a></sup>. Zato ten úder blesku nahradilo přesvědčení, k&nbsp;němuž jsem okamžitě dospěl, že&nbsp;Ada je&nbsp;žena, kterou potřebuju a&nbsp;která mi&nbsp;prostřednictvím svaté monogamie dopomůže k&nbsp;mravnímu i&nbsp;tělesnému zdraví. Když o&nbsp;tom znovu uvažuju, musím se&nbsp;divit, že&nbsp;tu&nbsp;chyběl ten úder blesku a&nbsp;místo něho tu&nbsp;bylo to&nbsp;přesvědčení. Je&nbsp;známo, že&nbsp;my&nbsp;muži nehledáme u&nbsp;manželek vlastnosti, kterým se&nbsp;koříme a&nbsp;kterými pohrdáme u&nbsp;milenek. Zdá se&nbsp;tedy, že&nbsp;jsem neviděl hned veškerý Adin půvab a&nbsp;veškerou její krásu a&nbsp;že jsem se&nbsp;celý očarovaný obdivoval jiným vlastnostem, které jsem jí&nbsp;přičítal, její vážnosti, a&nbsp;dokonce energičnosti&nbsp;– zkrátka tomu, co&nbsp;jsem, byť v&nbsp;drsnější podobě, miloval u&nbsp;Giovanniho. Vzhledem k&nbsp;tomu, co&nbsp;jsem si&nbsp;později myslel (a dosud myslím), že&nbsp;jsem se&nbsp;nemýlil, že&nbsp;Ada jako děvče ty&nbsp;vlastnosti skutečně měla, můžu se&nbsp;pokládat za&nbsp;dobrého pozorovatele, dobrého, ale trochu slepého. Tenkrát poprvé jsem se&nbsp;na&nbsp;Adu díval s&nbsp;jedinou touhou&nbsp;– touhou se&nbsp;do&nbsp;ní&nbsp;zamilovat, protože to&nbsp;byl předpoklad, chtěl-li jsem si&nbsp;ji&nbsp;vzít. Vložil jsem se&nbsp;do&nbsp;toho s&nbsp;energií, s&nbsp;níž jsem se&nbsp;pouštěl do&nbsp;všech možných hygienických opatření. Nevím už, kdy se&nbsp;mi&nbsp;to&nbsp;podařilo; nejspíš asi poměrně brzy po&nbsp;té&nbsp;první návštěvě.</span></p>
          <p class="chunk" data-nb-ref-number="76" data-nb-words="48" data-nb-chars="286"><span class="idea" data-nb-ref-number="76" id="idea76" data-nb-words="48" data-nb-chars="286">Giovanni musel dcerám o&nbsp;mně navykládat plno věcí. Věděly mimo jiné, že&nbsp;jsem přestoupil z&nbsp;právnické fakulty na&nbsp;chemii a&nbsp;pak&nbsp;– bohužel&nbsp;– zase zpátky. Snažil jsem se&nbsp;to&nbsp;vysvětlit: pro toho, kdo se&nbsp;uzavře na&nbsp;jediné fakultě, zůstává nepochybně většina vědění neznámou pevninou. A&nbsp;dodal jsem:</span></p>
          <p class="chunk" data-nb-ref-number="77" data-nb-words="31" data-nb-chars="184"><span class="idea" data-nb-ref-number="77" id="idea77" data-nb-words="31" data-nb-chars="184">„Kdybych si&nbsp;teď tolik neuvědomoval vážnost života,“&nbsp;– ale neřekl jsem, že&nbsp;tu&nbsp;jeho vážnost cítím teprve krátce, co&nbsp;jsem se&nbsp;rozhodl oženit&nbsp;– „přecházel bych z&nbsp;fakulty na&nbsp;fakultu dodnes.“</span></p>
          <p class="chunk" data-nb-ref-number="78" data-nb-words="23" data-nb-chars="131"><span class="idea" data-nb-ref-number="78" id="idea78" data-nb-words="23" data-nb-chars="131">A&nbsp;pak, abych je&nbsp;rozesmál, jsem připomněl, že&nbsp;to&nbsp;je&nbsp;zvláštní, ale že&nbsp;jsem z&nbsp;fakulty odcházel vždycky, když jsem měl skládat zkoušky.</span></p>
          <p class="chunk" data-nb-ref-number="79" data-nb-words="26" data-nb-chars="143"><span class="idea" data-nb-ref-number="79" id="idea79" data-nb-words="26" data-nb-chars="143">„Byla to&nbsp;náhoda,“ řekl jsem s&nbsp;úsměvem, který chtěl naznačit, že&nbsp;to&nbsp;je&nbsp;lež. A&nbsp;přitom pravda byla, že&nbsp;jsem ty&nbsp;obory měnil v&nbsp;nejrůznějších dobách.</span></p>
          <p class="chunk" data-nb-ref-number="80" data-nb-words="166" data-nb-chars="922"><span class="idea" data-nb-ref-number="80" id="idea80" data-nb-words="166" data-nb-chars="922">Tak jsem se&nbsp;tedy pustil do&nbsp;dobývání Ady a&nbsp;znova a&nbsp;znova jsem se&nbsp;ji&nbsp;snažil rozesmávat sám sebou a&nbsp;na svůj účet, jako bych zapomněl, že&nbsp;jsem si&nbsp;ji&nbsp;zvolil pro její vážnost. Jsem poněkud divný chlapík, ale jí&nbsp;jsem musel připadat jako opravdový blázen. Není to&nbsp;docela jen moje vina, to&nbsp;je&nbsp;vidět z&nbsp;toho, že&nbsp;Augusta a&nbsp;Alberta, o&nbsp;které jsem neusiloval, mě&nbsp;posuzovaly jinak. Jenže Ada, která se&nbsp;zrovna v&nbsp;té době rozhlížela s&nbsp;takovou vážností těma svýma krásnýma očima kolem sebe po&nbsp;muži, jehož by&nbsp;mohla přijmout do&nbsp;svého hnízda, Ada nebyla s&nbsp;to milovat člověka, kterému se&nbsp;musela smát. Smála se, smála se&nbsp;dlouze, až&nbsp;příliš dlouze, a&nbsp;její smích zesměšňoval toho, kdo ho&nbsp;vyvolal. To&nbsp;byla její chyba a&nbsp;tato chyba uškodila nakonec jí&nbsp;samé, ale ještě předtím uškodila mně. Kdybych byl dokázal včas mlčet, bylo by&nbsp;to&nbsp;všechno možná dopadlo jinak. Přinejmenším bych jí&nbsp;byl dal čas, aby promluvila, aby se&nbsp;projevila, a&nbsp;já si&nbsp;mohl dát pozor.</span></p>
          <p class="chunk" data-nb-ref-number="81" data-nb-words="54" data-nb-chars="345"><span class="idea" data-nb-ref-number="81" id="idea81" data-nb-words="54" data-nb-chars="345">Všechna čtyři děvčata seděla na&nbsp;malé pohovce, kam se&nbsp;tak tak vešla, třebaže si&nbsp;Anna sedla Augustě na&nbsp;kolena. Velice jim to&nbsp;tak spolu slušelo. Konstatoval jsem to&nbsp;s&nbsp;vnitřním uspokojením, protože jsem viděl, že&nbsp;jsem na&nbsp;nejlepší cestě se&nbsp;obdivovat a&nbsp;milovat. Opravdu krásné! Augustina vybledlá plavost jen ještě zdůrazňovala tmavé kštice ostatních.</span></p>
          <p class="chunk" data-nb-ref-number="82" data-nb-words="107" data-nb-chars="640"><span class="idea" data-nb-ref-number="82" id="idea82" data-nb-words="107" data-nb-chars="640">Mluvil jsem o&nbsp;univerzitě a&nbsp;Alberta, která dodělávala poslední rok na&nbsp;gymnáziu, začala o&nbsp;svých studiích. Naříkala si&nbsp;na&nbsp;latinu, šla jí&nbsp;hrozně těžce. Řekl jsem jí, že&nbsp;se&nbsp;tomu vůbec nedivím, poněvadž to&nbsp;není řeč pro ženy, a&nbsp;proto podle mého soudu mluvily ženy už&nbsp;ve&nbsp;starém Římě italsky. Zato pro mne, tvrdil jsem, byla latina vždycky oblíbený předmět. Jenže za&nbsp;chvilku nato jsem začal lehkomyslně citovat něco latinského a&nbsp;Alberta mě&nbsp;musela opravit. Hotová pohroma! Ale já&nbsp;dělal jakoby nic, jen jsem Albertu upozornil, že&nbsp;až&nbsp;bude mít za&nbsp;sebou takových deset semestrů na&nbsp;univerzitě, bude si&nbsp;muset taky dávat pozor, aby něco latinsky necitovala.</span></p>
          <p class="chunk" data-nb-ref-number="83" data-nb-words="140" data-nb-chars="907"><span class="idea" data-nb-ref-number="83" id="idea83" data-nb-words="140" data-nb-chars="907">Ada, která byla krátce předtím s&nbsp;otcem několik měsíců v&nbsp;Anglii, připomněla, že&nbsp;tam umí latinsky plno děvčat. A&nbsp;pak, pořád tím svým vážným hlasem, prostým jakékoli hudebnosti a&nbsp;o&nbsp;něco hlubším, než by&nbsp;člověk u&nbsp;takového roztomilého stvoření čekal, začala vyprávět, jak jsou ženy v&nbsp;Anglii něco docela jiného než u&nbsp;nás. Mají různá sdružení, dobročinná, náboženská, ba&nbsp;dokonce hospodářská. Sestry, které chtěly znovu slyšet o&nbsp;těch věcech, jež připadaly děvčatům z&nbsp;našeho města v&nbsp;těch dobách jako div, pobízely Adu, aby mluvila, a&nbsp;Ada, aby jim udělala radost, tedy vyprávěla o&nbsp;různých ang­lických předsedkyních, žurnalistkách, sekretářkách a&nbsp;politických propagandistkách, které přistupují k&nbsp;řečnickým pultům a&nbsp;mluví ke&nbsp;stovkám lidí, a&nbsp;přitom se&nbsp;nečervenají a&nbsp;neupadají do&nbsp;rozpaků, když je&nbsp;někdo přeruší nebo vyvrací jejich argumenty. Mluvila prostě, ne&nbsp;příliš barvitě a&nbsp;bez jakéhokoli úmyslu budit údiv nebo smích.</span></p>
          <p class="chunk" data-nb-ref-number="84" data-nb-words="54" data-nb-chars="308"><span class="idea" data-nb-ref-number="84" id="idea84" data-nb-words="54" data-nb-chars="308">Její prostá řeč se&nbsp;mi&nbsp;líbila tím spíš, že&nbsp;já&nbsp;sám jsem nemohl otevřít ústa, abych hned všecko nepřekrucoval, protože jinak mi&nbsp;připadalo, že&nbsp;mluvím zbůhdarma. I&nbsp;když jsem nebyl žádný řečník, trpěl jsem mnohomluvností. Slova byla pro mne něco, co&nbsp;tu&nbsp;je&nbsp;samo pro sebe a&nbsp;co se&nbsp;tedy nemůže spoutávat čímkoli jiným.</span></p>
          <p class="chunk" data-nb-ref-number="85" data-nb-words="127" data-nb-chars="798"><span class="idea" data-nb-ref-number="85" id="idea85" data-nb-words="127" data-nb-chars="798">Ale vůči proradnému Albionu jsem cítil obzvláštní antipatii a&nbsp;taky jsem ji&nbsp;dal najevo, aniž jsem si&nbsp;dělal obavy, jestli se&nbsp;tím nedotknu Ady, která ostatně vůči Anglii neprojevovala ani antipatii, ani lásku. Strávil jsem v&nbsp;Anglii několik měsíců, ale nepoznal jsem tam jediného Angličana z&nbsp;dobré společnosti, a&nbsp;to proto, že&nbsp;jsem cestou ztratil doporučující dopisy, které jsem dostal od&nbsp;otcových obchodních přátel. Tak se&nbsp;stalo, že&nbsp;jsem se&nbsp;v&nbsp;Londýně stýkal jen s&nbsp;několika francouzskými a&nbsp;italskými rodinami a&nbsp;nakonec jsem nabyl přesvědčení, že&nbsp;všichni slušní lidé v&nbsp;městě pocházejí z&nbsp;pevniny. Moje znalost angličtiny byla velmi omezená. Přesto se&nbsp;mi&nbsp;s&nbsp;pomocí přátel podařilo pochopit aspoň něco ze&nbsp;života těch ostrovanů, a&nbsp;především jsem se&nbsp;dozvěděl o&nbsp;jejich antipatii vůči všem, kdo nejsou Angličané.</span></p>
          <p class="chunk" data-nb-ref-number="86" data-nb-words="121" data-nb-chars="725"><span class="idea" data-nb-ref-number="86" id="idea86" data-nb-words="121" data-nb-chars="725">Vylíčil jsem děvčatům, jaké pramálo příjemné pocity ve&nbsp;mně vzbuzoval ten pobyt uprostřed nepřátel. Přesto bych to&nbsp;byl snesl a&nbsp;vydržel v&nbsp;Anglii celý půlrok, ke&nbsp;kterému mě&nbsp;otec a&nbsp;Olivi odsoudili, abych prý studoval anglický obchod (s nímž jsem ovšem vůbec nepřišel do&nbsp;styku, protože se&nbsp;zřejmě provozuje kdesi v&nbsp;skrytu), kdyby mě&nbsp;nebylo potkalo jedno nepříjemné dobrodružství. Šel jsem si&nbsp;ke&nbsp;knihkupci koupit slovník. V&nbsp;krámě ležela na&nbsp;pultě velká, nádherná angorská kočka a&nbsp;přímo vybízela, aby ji&nbsp;člověk pohladil po&nbsp;tom jejím hebkém kožichu. Jenomže sotva jsem ji&nbsp;lehce pohladil já, skočila zrádně po&nbsp;mně a&nbsp;ošklivě mě&nbsp;podrápala na&nbsp;rukou. Od&nbsp;toho okamžiku jsem už&nbsp;v&nbsp;Anglii nedokázal vydržet a&nbsp;hned druhého dne jsem byl v&nbsp;Paříži.</span></p>
          <p class="chunk" data-nb-ref-number="87" data-nb-words="41" data-nb-chars="244"><span class="idea" data-nb-ref-number="87" id="idea87" data-nb-words="41" data-nb-chars="244">Augusta, Alberta, a&nbsp;dokonce i&nbsp;paní Malfentiová se&nbsp;srdečně smály. Zato Ada žasla a&nbsp;měla dojem, že&nbsp;dobře nerozuměla. Kdyby mě&nbsp;byl aspoň urazil a&nbsp;podrápal sám knihkupec… Musel jsem to&nbsp;opakovat, a&nbsp;to je&nbsp;nepříjemné, protože to&nbsp;nikdy nedopadne dobře.</span></p>
          <p class="chunk" data-nb-ref-number="88" data-nb-words="5" data-nb-chars="31"><span class="idea" data-nb-ref-number="88" id="idea88" data-nb-words="5" data-nb-chars="31">Učená Alberta mi&nbsp;chtěla pomoct:</span></p>
          <p class="chunk" data-nb-ref-number="89" data-nb-words="26" data-nb-chars="173"><span class="idea" data-nb-ref-number="89" id="idea89" data-nb-words="26" data-nb-chars="173">„Ve starověku se&nbsp;při rozhodování taky řídili pohyby zvířat!“ Nepřijal jsem její pomoc. Ta&nbsp;anglická kočka se&nbsp;naprosto nechovala jako orákulum, ta&nbsp;jednala jako neúprosný osud.</span></p>
          <p class="chunk" data-nb-ref-number="90" data-nb-words="6" data-nb-chars="42"><span class="idea" data-nb-ref-number="90" id="idea90" data-nb-words="6" data-nb-chars="42">Ada, oči dokořán, chtěla další vysvětlení:</span></p>
          <p class="chunk" data-nb-ref-number="91" data-nb-words="9" data-nb-chars="55"><span class="idea" data-nb-ref-number="91" id="idea91" data-nb-words="9" data-nb-chars="55">„A&nbsp;ta kočka pro vás představovala celý anglický národ?“</span></p>
          <p class="chunk" data-nb-ref-number="92" data-nb-words="58" data-nb-chars="336"><span class="idea" data-nb-ref-number="92" id="idea92" data-nb-words="58" data-nb-chars="336">Byl jsem tak nešťastný! Ta&nbsp;historka, jakkoli byla pravdivá, mi&nbsp;připadala tak poučná a&nbsp;zajímavá, jako by&nbsp;si&nbsp;ji&nbsp;někdo za&nbsp;určitým účelem vymyslel. Cožpak nestačilo k&nbsp;jejímu pochopení si&nbsp;uvědomit, že&nbsp;v&nbsp;Itálii, kde znám a&nbsp;mám rád tolik lidí, by&nbsp;to, co&nbsp;udělala ta&nbsp;kočka, nemohlo nikdy nabýt takové důležitosti? Ale místo toho všeho jsem řekl:</span></p>
          <p class="chunk" data-nb-ref-number="93" data-nb-words="35" data-nb-chars="222"><span class="idea" data-nb-ref-number="93" id="idea93" data-nb-words="35" data-nb-chars="222">„Jisto je, že&nbsp;něco takového by&nbsp;žádná italská kočka neudělala.“ Ada se&nbsp;dlouho smála, velice dlouho. Můj úspěch mi&nbsp;připadal až&nbsp;příliš velký, protože jsem sám sebe i&nbsp;své dobrodružství ještě víc zesměšnil dalším vysvětlováním:</span></p>
          <p class="chunk" data-nb-ref-number="94" data-nb-words="41" data-nb-chars="215"><span class="idea" data-nb-ref-number="94" id="idea94" data-nb-words="41" data-nb-chars="215">„I&nbsp;sám knihkupec žasl, co&nbsp;to&nbsp;ta&nbsp;kočka udělala, protože se&nbsp;ke&nbsp;všem ostatním chovala přátelsky. Šlo tedy jen a&nbsp;jen o&nbsp;mě, protože jsem to&nbsp;byl já&nbsp;nebo protože jsem byl Ital. <em>It was really disgusting</em> a&nbsp;musel jsem utéct.“</span></p>
          <p class="chunk" data-nb-ref-number="95" data-nb-words="17" data-nb-chars="79"><span class="idea" data-nb-ref-number="95" id="idea95" data-nb-words="17" data-nb-chars="79">A&nbsp;tu se&nbsp;stalo něco, co&nbsp;mi&nbsp;přece jen mělo otevřít oči a&nbsp;ukázat cestu k&nbsp;záchraně.</span></p>
          <p class="chunk" data-nb-ref-number="96" data-nb-words="17" data-nb-chars="105"><span class="idea" data-nb-ref-number="96" id="idea96" data-nb-words="17" data-nb-chars="105">Malá Anna, která mě&nbsp;až&nbsp;do&nbsp;té&nbsp;doby nehnutě pozorovala, vyslovila najednou nahlas, co&nbsp;cítila Ada. Vykřikla:</span></p>
          <p class="chunk" data-nb-ref-number="97" data-nb-words="7" data-nb-chars="40"><span class="idea" data-nb-ref-number="97" id="idea97" data-nb-words="7" data-nb-chars="40">„Je to&nbsp;blázen, úplný blázen, co&nbsp;říkáte?“</span></p>
          <p class="chunk" data-nb-ref-number="98" data-nb-words="4" data-nb-chars="30"><span class="idea" data-nb-ref-number="98" id="idea98" data-nb-words="4" data-nb-chars="30">Paní Malfentiová jí&nbsp;pohrozila:</span></p>
          <p class="chunk" data-nb-ref-number="99" data-nb-words="10" data-nb-chars="57"><span class="idea" data-nb-ref-number="99" id="idea99" data-nb-words="10" data-nb-chars="57">„Budeš mlčet? Že&nbsp;se&nbsp;nestydíš, plést se&nbsp;do&nbsp;řeči dospělým!“</span></p>
          <p class="chunk" data-nb-ref-number="100" data-nb-words="7" data-nb-chars="41"><span class="idea" data-nb-ref-number="100" id="idea100" data-nb-words="7" data-nb-chars="41">Ta&nbsp;hrozba to&nbsp;jen zhoršila, Anna vykřikla:</span></p>
          <p class="chunk" data-nb-ref-number="101" data-nb-words="15" data-nb-chars="83"><span class="idea" data-nb-ref-number="101" id="idea101" data-nb-words="15" data-nb-chars="83">„Je to&nbsp;blázen! Mluví s&nbsp;kočkami! Měly byste okamžitě běžet pro provazy a&nbsp;svázat ho!“</span></p>
          <p class="chunk" data-nb-ref-number="102" data-nb-words="39" data-nb-chars="220"><span class="idea" data-nb-ref-number="102" id="idea102" data-nb-words="39" data-nb-chars="220">Augusta, celá červená rozpaky, se&nbsp;zvedla a&nbsp;s&nbsp;napomínáním a&nbsp;zároveň omluvami na&nbsp;mou adresu ji&nbsp;nesla pryč. Ale té&nbsp;malé zmiji se&nbsp;přesto ještě podařilo podívat se&nbsp;mi&nbsp;upřeně do&nbsp;očí, udělat na&nbsp;mě&nbsp;ošklivou grimasu a&nbsp;vykřiknout:</span></p>
          <p class="chunk" data-nb-ref-number="103" data-nb-words="4" data-nb-chars="23"><span class="idea" data-nb-ref-number="103" id="idea103" data-nb-words="4" data-nb-chars="23">„Uvidíš, že&nbsp;tě&nbsp;svážou.“</span></p>
          <p class="chunk" data-nb-ref-number="104" data-nb-words="37" data-nb-chars="231"><span class="idea" data-nb-ref-number="104" id="idea104" data-nb-words="37" data-nb-chars="231">Byl jsem napadnut tak nenadále, že&nbsp;jsem hned nevěděl, jak se&nbsp;hájit. Sotva jsem však zpozoroval, že&nbsp;i&nbsp;Adu mrzí, když viděla, jakým způsobem byly její vlastní pocity vysloveny, pocítil jsem úlevu. Prostořekost malé Anny nás sblížila.</span></p>
          <p class="chunk" data-nb-ref-number="105" data-nb-words="32" data-nb-chars="201"><span class="idea" data-nb-ref-number="105" id="idea105" data-nb-words="32" data-nb-chars="201">Se&nbsp;srdečným smíchem jsem řekl, že&nbsp;mám doma řádně potvrzené vysvědčení, že&nbsp;jsem duševně zdráv. Tak se&nbsp;dozvěděly, co&nbsp;jsem provedl svému starému otci. Navrhl jsem, že&nbsp;to&nbsp;potvrzení předložím malé Annuccii.</span></p>
          <p class="chunk" data-nb-ref-number="106" data-nb-words="27" data-nb-chars="159"><span class="idea" data-nb-ref-number="106" id="idea106" data-nb-words="27" data-nb-chars="159">Když jsem naznačil, že&nbsp;půjdu, zabránily mi&nbsp;v&nbsp;tom. Chtěly, abych nejdřív zapomněl na&nbsp;škrábance, které mi&nbsp;uštědřila tahle nová kočka, a&nbsp;zdržely mě&nbsp;na&nbsp;šálek čaje.</span></p>
          <p class="chunk" data-nb-ref-number="107" data-nb-words="150" data-nb-chars="804"><span class="idea" data-nb-ref-number="107" id="idea107" data-nb-words="150" data-nb-chars="804">Jisto je, že&nbsp;jsem okamžitě matně cítil, že&nbsp;bych musel být poněkud jiný, než jsem, abych se&nbsp;Adě zalíbil; ale myslel jsem si, že&nbsp;to&nbsp;pro mne nebude nic těžkého stát se&nbsp;takovým, jakého mě&nbsp;chce mít. Mluvilo se&nbsp;dál o&nbsp;smrti mého otce a&nbsp;mně se&nbsp;zdálo, že&nbsp;kdybych dal najevo, jak mě&nbsp;ta&nbsp;velká bolest pořád ještě tíží, sdílela by&nbsp;ji&nbsp;možná vážná Ada se&nbsp;mnou. Jenomže snahou podobat se&nbsp;jí&nbsp;jsem okamžitě ztratil svou přirozenost, a&nbsp;tím jsem se&nbsp;jí&nbsp;– jak bylo okamžitě vidět&nbsp;– zase vzdálil. Řekl jsem, že&nbsp;bolest nad takovou ztrátou je&nbsp;tak velká, že&nbsp;kdybych měl jednou děti, snažil bych se&nbsp;jednat tak, aby mě&nbsp;milovaly míň a&nbsp;nemusely později tolik trpět, až&nbsp;odejdu. Když se&nbsp;mne zeptaly, co&nbsp;bych tedy dělal, abych toho dosáhl, byl jsem poněkud v&nbsp;rozpacích. Špatně bych s&nbsp;nimi zacházel? Bil bych je? Alberta se&nbsp;smíchem řekla:</span></p>
          <p class="chunk" data-nb-ref-number="108" data-nb-words="5" data-nb-chars="31"><span class="idea" data-nb-ref-number="108" id="idea108" data-nb-words="5" data-nb-chars="31">„Nejjistější by&nbsp;bylo je&nbsp;zabít!“</span></p>
          <p class="chunk" data-nb-ref-number="109" data-nb-words="153" data-nb-chars="817"><span class="idea" data-nb-ref-number="109" id="idea109" data-nb-words="153" data-nb-chars="817">Viděl jsem, že&nbsp;Ada váhá a&nbsp;že se&nbsp;mě&nbsp;nechce dotknout; ale ať&nbsp;dělala, co&nbsp;chtěla, nakonec to&nbsp;nevydržela. Řekla, že&nbsp;ví, že&nbsp;mám v&nbsp;úmyslu uspořádat život svých dětí takovým způsobem jen ze&nbsp;samé dobroty, ale že&nbsp;se&nbsp;jí&nbsp;nezdá správné žít a&nbsp;celý život se&nbsp;jen připravovat na&nbsp;smrt. Trval jsem na&nbsp;svém a&nbsp;tvrdil jsem, že&nbsp;pravou pořadatelkou života je&nbsp;právě smrt. Já&nbsp;myslím na&nbsp;smrt neustále, a&nbsp;proto mám jen jedinou bolest&nbsp;– jistotu, že&nbsp;musím umřít. Všechno ostatní je&nbsp;pak tak málo důležité, že&nbsp;pro to&nbsp;mám jen veselý úsměv nebo právě tak veselý smích. Nechal jsem se&nbsp;unést a&nbsp;říkal jsem věci, které už&nbsp;nebyly tak docela pravda, ale jen proto, že&nbsp;jsem byl s&nbsp;ní, teď už&nbsp;tak důležitou součástí mého života. Po&nbsp;pravdě si&nbsp;myslím, že&nbsp;jsem je&nbsp;tak říkal, protože jsem jí&nbsp;toužil ukázat, jak veselý jsem člověk. Veselost mi&nbsp;u&nbsp;žen často pomáhala.</span></p>
          <p class="chunk" data-nb-ref-number="110" data-nb-words="52" data-nb-chars="288"><span class="idea" data-nb-ref-number="110" id="idea110" data-nb-words="52" data-nb-chars="288">Zamyšleně a&nbsp;váhavě se&nbsp;mi&nbsp;přiznala, že&nbsp;jí&nbsp;se&nbsp;takový způsob myšlení nezamlouvá. Zmenšuje cenu života a&nbsp;dělá ho&nbsp;ještě vratším, než tomu chtěla matka příroda. V&nbsp;podstatě mi&nbsp;tím řekla, že&nbsp;se&nbsp;k&nbsp;ní nehodím, nicméně se&nbsp;mi&nbsp;v&nbsp;ní podařilo vzbudit nejistotu a&nbsp;zamyšlení, a&nbsp;to jsem pokládal za&nbsp;úspěch.</span></p>
          <p class="chunk" data-nb-ref-number="111" data-nb-words="27" data-nb-chars="165"><span class="idea" data-nb-ref-number="111" id="idea111" data-nb-words="27" data-nb-chars="165">Alberta mi&nbsp;připomněla jednoho starověkého filozofa, který si&nbsp;prý život vykládal podobně jako já, a&nbsp;Augusta řekla, že&nbsp;smích je&nbsp;skvělá věc. Její otec jím taky nešetří.</span></p>
          <p class="chunk" data-nb-ref-number="112" data-nb-words="12" data-nb-chars="75"><span class="idea" data-nb-ref-number="112" id="idea112" data-nb-words="12" data-nb-chars="75">„Protože má&nbsp;radost, že&nbsp;mu&nbsp;jdou obchody,“ řekla paní Malfentiová se&nbsp;smíchem.</span></p>
          <p class="chunk" data-nb-ref-number="113" data-nb-words="8" data-nb-chars="48"><span class="idea" data-nb-ref-number="113" id="idea113" data-nb-words="8" data-nb-chars="48">A&nbsp;tak jsem tu&nbsp;památnou návštěvu posléze ukončil.</span></p>
          <p class="chunk" data-nb-ref-number="114" data-nb-words="167" data-nb-chars="937"><span class="idea" data-nb-ref-number="114" id="idea114" data-nb-words="167" data-nb-chars="937">Na&nbsp;světě není nic obtížnějšího než se&nbsp;oženit tak, jak člověk chce. To&nbsp;je&nbsp;vidět na&nbsp;mém případě, kde rozhodnutí, že&nbsp;se&nbsp;ožením, padlo daleko dřív, než jsem si&nbsp;vůbec vybral nevěstu. Proč jsem nešel a&nbsp;neprohlédl si&nbsp;co&nbsp;nejvíc děvčat, než jsem si&nbsp;jednu z&nbsp;nich vybral? Ne! Vidět příliš mnoho žen mi&nbsp;připadalo skutečně nepříjemné a&nbsp;nechtěl jsem se&nbsp;unavovat. Ale když už&nbsp;jsem si&nbsp;to&nbsp;děvče vybral, mohl jsem si&nbsp;ji&nbsp;taky trochu líp prozkoumat a&nbsp;alespoň se&nbsp;ujistit, že&nbsp;bude ochotna mi&nbsp;vyjít vstříc na&nbsp;půl cesty, jak je&nbsp;to&nbsp;zvykem v&nbsp;milostných románech s&nbsp;dobrým koncem! Jenže já&nbsp;si&nbsp;vybral děvče s&nbsp;nesmírně vážným hlasem a&nbsp;s&nbsp;poněkud vzpurnou, ale přísně upravenou kšticí a&nbsp;měl jsem za&nbsp;to, že&nbsp;taková vážná bytost jistě neodmítne inteligentního, ne&nbsp;ošklivého a&nbsp;bohatého muže z&nbsp;dobré rodiny, jako jsem byl já. Už&nbsp;od&nbsp;prvních slov, která jsme vyměnili, jsem cítil jakési rozladění, ale rozladění je&nbsp;cesta k&nbsp;souladu. Musím se&nbsp;dokonce přiznat, že&nbsp;jsem si&nbsp;myslel:</span></p>
          <p class="chunk" data-nb-ref-number="115" data-nb-words="20" data-nb-chars="97"><span class="idea" data-nb-ref-number="115" id="idea115" data-nb-words="20" data-nb-chars="97">„Jen ať&nbsp;zůstane, jaká je, protože se&nbsp;mi&nbsp;taková líbí, a&nbsp;změním se&nbsp;já&nbsp;sám, jestli si&nbsp;to&nbsp;bude přát.“</span></p>
          <p class="chunk" data-nb-ref-number="116" data-nb-words="16" data-nb-chars="102"><span class="idea" data-nb-ref-number="116" id="idea116" data-nb-words="16" data-nb-chars="102">Celkem vzato jsem byl docela skromný, poněvadž je&nbsp;určitě snazší se&nbsp;změnit sám než převychovávat druhé.</span></p>
          <p class="chunk" data-nb-ref-number="117" data-nb-words="188" data-nb-chars="1088"><span class="idea" data-nb-ref-number="117" id="idea117" data-nb-words="188" data-nb-chars="1088">Netrvalo dlouho a&nbsp;Malfentiovi se&nbsp;stali středem mého života. Trávil jsem s&nbsp;Giovannim večer co&nbsp;večer, protože od&nbsp;chvíle, kdy mě&nbsp;uvedl do&nbsp;své domácnosti, byl ke&nbsp;mně ještě laskavější a&nbsp;důvěrnější. Právě ta&nbsp;laskavost mě&nbsp;podporovala v&nbsp;mé dotěrnosti. Zprvu jsem jeho dámy navštěvoval jednou týdně, pak častěji a&nbsp;nakonec jsem k&nbsp;Malfentiům chodil každé odpoledne a&nbsp;zůstával u&nbsp;nich celé hodiny. Záminek, abych se&nbsp;u&nbsp;nich usadil, jsem měl dost a&nbsp;dost a&nbsp;myslím, že&nbsp;se&nbsp;nemýlím, když tvrdím, že&nbsp;mi&nbsp;je&nbsp;dokonce dávali sami. Občas jsem si&nbsp;s&nbsp;sebou brával housle a&nbsp;přehrával trochu s&nbsp;Augustou, která jediná z&nbsp;celé rodiny hrála na&nbsp;piano. Chyba byla, že&nbsp;nehrála Ada, dále byla chyba, že&nbsp;jsem sám na&nbsp;ty&nbsp;housle hrál tak špatně, a&nbsp;největší chyba byla, že&nbsp;Augusta nebyla žádná velká muzikantka. Z&nbsp;každé sonáty jsem musel vynechávat plno pasáží, protože byly příliš těžké, pod nepravdivou záminkou, že&nbsp;jsem příliš dlouho nesáhl na&nbsp;housle. Pianista je&nbsp;skoro vždy lepší než diletant houslista a&nbsp;Augusta měla slušnou techniku, ale já, ač&nbsp;jsem hrál daleko hůř než ona, jsem s&nbsp;ní pořád nebyl spokojen a&nbsp;myslíval jsem si:</span></p>
          <p class="chunk" data-nb-ref-number="118" data-nb-words="10" data-nb-chars="48"><span class="idea" data-nb-ref-number="118" id="idea118" data-nb-words="10" data-nb-chars="48">„Oč líp bych hrál já, kdybych to&nbsp;uměl jako ona!“</span></p>
          <p class="chunk" data-nb-ref-number="119" data-nb-words="54" data-nb-chars="317"><span class="idea" data-nb-ref-number="119" id="idea119" data-nb-words="54" data-nb-chars="317">Zatímco já&nbsp;posuzoval Augustu, ostatní zas posuzovali mě, a&nbsp;jak jsem se&nbsp;dozvěděl později, ne&nbsp;právě příznivě. Ostatně Augusta by&nbsp;byla ty&nbsp;naše sonáty ochotně přehrávala znovu a&nbsp;znovu, ale já&nbsp;si&nbsp;všiml, že&nbsp;to&nbsp;Adu nudí, a&nbsp;proto jsem několikrát předstíral, že&nbsp;jsem housle zapomněl doma. Potom se&nbsp;už&nbsp;o&nbsp;nich Augusta nezmínila.</span></p>
          <p class="chunk" data-nb-ref-number="120" data-nb-words="89" data-nb-chars="501"><span class="idea" data-nb-ref-number="120" id="idea120" data-nb-words="89" data-nb-chars="501">Jenomže já&nbsp;s&nbsp;Adou nežil jen ty&nbsp;hodiny, které jsem trávil u&nbsp;Malfentiů. Velice brzy byla se&nbsp;mnou celý den. Byla to&nbsp;žena, kterou jsem si&nbsp;vyvolil, a&nbsp;proto byla už&nbsp;moje a&nbsp;já ji&nbsp;zdobil všemi svými sny, aby se&nbsp;mi&nbsp;ta&nbsp;odměna života jevila ještě krásnější. Zdobil jsem ji, propůjčoval jsem jí&nbsp;všechny vlastnosti, jejichž potřebu jsem cítil a&nbsp;jichž se&nbsp;mi&nbsp;nedostávalo, protože se&nbsp;měla stát nejen mou družkou, ale také mou druhou matkou, která by&nbsp;mě&nbsp;uvedla do&nbsp;plného, mužného života, naplněného bojem a&nbsp;vítězstvím.</span></p>
          <p class="chunk" data-nb-ref-number="121" data-nb-words="109" data-nb-chars="657"><span class="idea" data-nb-ref-number="121" id="idea121" data-nb-words="109" data-nb-chars="657">Ještě než jsem ji&nbsp;odevzdal jiným, zkrášlil jsem si&nbsp;ji&nbsp;ve&nbsp;svých snech taky fyzicky. Ve&nbsp;skutečnosti jsem běhal za&nbsp;svého života za&nbsp;řadou žen a&nbsp;řada z&nbsp;nich se&nbsp;taky dala dostihnout. Ve&nbsp;snách jsem je&nbsp;dostihl všechny. Nezkrášluju si&nbsp;je&nbsp;přirozeně tím, že&nbsp;bych měnil jejich rysy, ale dělám to&nbsp;jako jeden můj přítel, nesmírně delikátní malíř, který při portrétování krásných žen myslí intenzivně ještě na&nbsp;nějakou jinou krásnou věc, například na&nbsp;nejjemnější porcelán. Jsou to&nbsp;nebezpečné sny, protože mohou dodávat ženám, o&nbsp;kterých tak sníme, novou moc; když je&nbsp;pak spatříme znovu ve&nbsp;skutečném světle, zachovávají si&nbsp;něco z&nbsp;plodů, květů a&nbsp;porcelánu, kterými byly oděny.</span></p>
          <p class="chunk" data-nb-ref-number="122" data-nb-words="39" data-nb-chars="230"><span class="idea" data-nb-ref-number="122" id="idea122" data-nb-words="39" data-nb-chars="230">O&nbsp;tom, jak jsem se&nbsp;Adě dvořil, se&nbsp;mi&nbsp;špatně vypravuje. V&nbsp;mém životě bylo potom dlouhé období, kdy jsem se&nbsp;snažil zapomenout na&nbsp;to&nbsp;hloupé dobrodružství, jež mě&nbsp;naplňovalo studem, tím studem, který člověka nutí křičet a&nbsp;protestovat:</span></p>
          <p class="chunk" data-nb-ref-number="123" data-nb-words="7" data-nb-chars="40"><span class="idea" data-nb-ref-number="123" id="idea123" data-nb-words="7" data-nb-chars="40">„Takový hlupák! To&nbsp;jsem přece nebyl já!“</span></p>
          <p class="chunk" data-nb-ref-number="124" data-nb-words="128" data-nb-chars="775"><span class="idea" data-nb-ref-number="124" id="idea124" data-nb-words="128" data-nb-chars="775">A&nbsp;kdo tedy? Ale už&nbsp;i&nbsp;ten protest přináší trochu úlevy a&nbsp;já ji&nbsp;potřeboval. Kdybych byl tak jednal před desíti lety, ve&nbsp;dvaceti, budiž! Ale být potrestán takovou hloupostí jen proto, že&nbsp;jsem se&nbsp;rozhodl oženit, to&nbsp;mi&nbsp;připadá opravdu nespravedlivé. Já, který prošel všemi možnými dobrodružstvími a&nbsp;vedl si&nbsp;v&nbsp;nich s&nbsp;podnikavostí hraničící s&nbsp;nestoudností, jsem se&nbsp;najednou změnil v&nbsp;bojácného chlapečka, který se&nbsp;snaží dotknout ruky své milované tak, aby si&nbsp;toho ani nevšimla, a&nbsp;pak zbožňuje tu&nbsp;část svého vlastního těla, které se&nbsp;dostalo cti toho doteku. Vzpomínám na&nbsp;toto dobrodružství, nejčistší, jaké jsem kdy prožil, ještě dnes, když už&nbsp;jsem starý, jako na&nbsp;nejhanebnější. Bylo to&nbsp;všechno nějak nemístné, nevhodné, asi jako by&nbsp;se&nbsp;desítiletý chlapec upnul k&nbsp;prsům své kojné! Fuj!</span></p>
          <p class="chunk" data-nb-ref-number="125" data-nb-words="94" data-nb-chars="538"><span class="idea" data-nb-ref-number="125" id="idea125" data-nb-words="94" data-nb-chars="538">A&nbsp;jak taky vysvětlit to&nbsp;moje dlouhé váhání promluvit jasně a&nbsp;říct Adě: „Rozhodni se! Chceš mě, nebo ne?“ Chodil jsem k&nbsp;nim rovnou ze&nbsp;svých snů; počítal jsem schody, které vedly do&nbsp;toho jejich prvního patra, a&nbsp;říkával jsem si, že&nbsp;jsou-li liché, znamená to, že&nbsp;mě&nbsp;miluje, a&nbsp;liché byly pokaždé, protože jich bylo třiačtyřicet. A&nbsp;tak jsem k&nbsp;ní přicházel pln jistoty, ale nakonec jsem mluvil o&nbsp;něčem jiném. Ada ještě nenašla příležitost dát mi&nbsp;najevo své pohrdání a&nbsp;já, já&nbsp;mlčel! Na&nbsp;Adině místě bych takového třicetiletého kluka nakopal někam!</span></p>
          <p class="chunk" data-nb-ref-number="126" data-nb-words="71" data-nb-chars="424"><span class="idea" data-nb-ref-number="126" id="idea126" data-nb-words="71" data-nb-chars="424">Musím ovšem říct, že&nbsp;v&nbsp;jistém smyslu jsem se&nbsp;od&nbsp;dvacetiletého zamilovance, který mlčí a&nbsp;čeká, až&nbsp;se&nbsp;mu&nbsp;jeho milovaná vrhne kolem krku, přece jen trochu lišil. Já&nbsp;na&nbsp;nic takového nečekal. Já&nbsp;jsem chtěl promluvit, jenže později. Jestli jsem nejednal, bylo to&nbsp;tím, že&nbsp;jsem pochyboval sám o&nbsp;sobě. Vyčkával jsem, až&nbsp;se&nbsp;stanu ušlechtilejším, silnějším, hodnějším své božské dívčiny. To&nbsp;mohlo nastat den ze&nbsp;dne. Proč tedy nepočkat?</span></p>
          <p class="chunk" data-nb-ref-number="127" data-nb-words="70" data-nb-chars="414"><span class="idea" data-nb-ref-number="127" id="idea127" data-nb-words="70" data-nb-chars="414">Stydím se&nbsp;taky, že&nbsp;jsem včas nezpozoroval, do&nbsp;jaké pohromy se&nbsp;to&nbsp;ženu. Měl jsem před sebou děvče nanejvýš prosté, ale moje neustálé snění z&nbsp;ní udělalo nanejvýš zkušenou koketu. To&nbsp;moje nesmírné rozhořčení, když se&nbsp;jí&nbsp;konečně podařilo dát mi&nbsp;najevo, že&nbsp;o&nbsp;mně nechce nic slyšet, bylo neoprávněné. Jenomže já&nbsp;jsem propletl skutečnost a&nbsp;sny tak těsně, že&nbsp;jsem nedokázal ani přesvědčit sám sebe, že&nbsp;mě&nbsp;nikdy nepolíbila.</span></p>
          <p class="chunk" data-nb-ref-number="128" data-nb-words="112" data-nb-chars="606"><span class="idea" data-nb-ref-number="128" id="idea128" data-nb-words="112" data-nb-chars="606">Nevyznat se&nbsp;v&nbsp;ženách, to&nbsp;je&nbsp;vlastně doklad nedostatečné mužnosti. Předtím jsem se&nbsp;nezmýlil nikdy, a&nbsp;tak si&nbsp;myslím, že&nbsp;jsem v&nbsp;Adině případě udělal chybu tím, že&nbsp;jsem svůj vztah k&nbsp;ní pokřivil od&nbsp;samého začátku. Přiblížil jsem se&nbsp;k&nbsp;ní, ne&nbsp;abych ji&nbsp;získal, nýbrž abych si&nbsp;ji&nbsp;vzal za&nbsp;ženu, což je&nbsp;pro lásku neobvyklá cesta; je&nbsp;sice široká, je&nbsp;pohodlná, ale nevede k&nbsp;cíli, i&nbsp;když vede k&nbsp;jeho blízkosti. Lásce, k&nbsp;níž se&nbsp;tak došlo, chybí zásadní vlastnost&nbsp;– podrobení ženy. Muž se&nbsp;tak připravuje ke&nbsp;své roli velice netečně a&nbsp;tato netečnost se&nbsp;může rozšířit na&nbsp;všechny jeho smysly, mezi jinými taky na&nbsp;zrak a&nbsp;sluch.</span></p>
          <p class="chunk" data-nb-ref-number="129" data-nb-words="26" data-nb-chars="189"><span class="idea" data-nb-ref-number="129" id="idea129" data-nb-words="26" data-nb-chars="189">Nosil jsem všem třem děvčatům denně květiny a&nbsp;všechny tři jsem obšťastňoval svými výstřednostmi, a&nbsp;především jsem jim denně s&nbsp;neuvěřitelnou lehkomyslností předkládal svůj vlastní životopis.</span></p>
          <p class="chunk" data-nb-ref-number="130" data-nb-words="108" data-nb-chars="672"><span class="idea" data-nb-ref-number="130" id="idea130" data-nb-words="108" data-nb-chars="672">Každému se&nbsp;stane, že&nbsp;vzpomíná tím vroucněji na&nbsp;minulost, čím důležitější je&nbsp;přítomnost. Říká se&nbsp;dokonce, že&nbsp;umírající vidí v&nbsp;poslední horečce před sebou znovu celý svůj život. Moje minulost se&nbsp;mne v&nbsp;té chvíli zmocnila se&nbsp;vší prudkostí posledního loučení, protože jsem měl pocit, že&nbsp;se&nbsp;od&nbsp;ní&nbsp;velice vzdaluju. A&nbsp;tak jsem tedy o&nbsp;ní vyprávěl těm třem děvčatům, povzbuzován živou pozorností Augusty a&nbsp;Alberty, pozorností, která měla možná&nbsp;– ale tím si&nbsp;nejsem jist&nbsp;– zakrýt nepozornost Ady. Augustu s&nbsp;tou její mírnou povahou co&nbsp;chvíli něco dojalo a&nbsp;Alberta poslouchala moje líčení studentské nevázanosti s&nbsp;tvářemi zrůžovělými touhou smět jednou prožít taky taková dobrodružství.</span></p>
          <p class="chunk" data-nb-ref-number="131" data-nb-words="82" data-nb-chars="504"><span class="idea" data-nb-ref-number="131" id="idea131" data-nb-words="82" data-nb-chars="504">Mnohem později jsem se&nbsp;od&nbsp;Augusty dozvěděl, že&nbsp;žádná z&nbsp;nich nevěřila, že&nbsp;ty&nbsp;moje historky jsou pravdivé. Augustě proto připadaly tím vzácnější: poněvadž jsem si&nbsp;je&nbsp;vymyslel, připadaly jí&nbsp;víc moje, než kdyby mi&nbsp;je&nbsp;dal osud skutečně zakusit. Albertě byla i&nbsp;ta část, které nevěřila, přesto příjemná, protože v&nbsp;ní objevila výtečné nápady. Jediný, kdo byl pohoršen, byla vážná Ada. Měl jsem ve&nbsp;svém úsilí stejný úspěch jako střelec, kterému se&nbsp;podařilo zasáhnout střed terče, jenomže ne&nbsp;svého, ale vedlejšího.</span></p>
          <p class="chunk" data-nb-ref-number="132" data-nb-words="83" data-nb-chars="484"><span class="idea" data-nb-ref-number="132" id="idea132" data-nb-words="83" data-nb-chars="484">A&nbsp;přitom byly ty&nbsp;historky z&nbsp;valné části pravdivé. Nedovedu říct, do&nbsp;jaké míry, poněvadž jsem je&nbsp;před děvčaty Malfentiových vypravoval tolika jiným ženám, že&nbsp;se&nbsp;bez mé&nbsp;vůle pozměnily, aby byly výraznější. Byly pravdivé od&nbsp;okamžiku, kdy jsem je&nbsp;neuměl vypravovat jinak. Dnes už&nbsp;pro mne nemá význam dokazovat jejich pravdivost. Nerad bych bral iluzi Augustě, které dělá radost věřit, že&nbsp;jsem si&nbsp;je&nbsp;vymyslel. A&nbsp;pokud jde o&nbsp;Adu, myslím si, že&nbsp;teď už&nbsp;změnila názor a&nbsp;pokládá je&nbsp;za&nbsp;pravdivé.</span></p>
          <p class="chunk" data-nb-ref-number="133" data-nb-words="102" data-nb-chars="589"><span class="idea" data-nb-ref-number="133" id="idea133" data-nb-words="102" data-nb-chars="589">Můj naprostý nezdar u&nbsp;Ady se&nbsp;projevil právě ve&nbsp;chvíli, kdy jsem usoudil, že&nbsp;bych měl konečně promluvit jasně. Přijal jsem tu&nbsp;očividnou skutečnost s&nbsp;překvapením a&nbsp;nejdřív jsem jí&nbsp;nevěřil. Neřekla nikdy jediné slovo, které by&nbsp;svědčilo o&nbsp;tom, že&nbsp;cítí vůči mně odpor, a&nbsp;před těmi drobnými náznaky, které nemluvily o&nbsp;zvlášť velké sympatii ke&nbsp;mně, jsem zavíral oči. A&nbsp;kromě toho já&nbsp;sám jsem ještě nevyslovil nezbytné slovo a&nbsp;mohl jsem si&nbsp;dokonce představovat, že&nbsp;Ada neví, že&nbsp;jsem ochoten si&nbsp;ji&nbsp;vzít, a&nbsp;může si&nbsp;myslet, že&nbsp;chci jako výstřední a&nbsp;ne právě nejctnostnější student něco docela jiného.</span></p>
          <p class="chunk" data-nb-ref-number="134" data-nb-words="58" data-nb-chars="333"><span class="idea" data-nb-ref-number="134" id="idea134" data-nb-words="58" data-nb-chars="333">V&nbsp;důsledku mých příliš rozhodných manželských záměrů se&nbsp;nedorozumění neustále protahovalo. Je&nbsp;pravda, že&nbsp;teď už&nbsp;jsem toužil po&nbsp;celé Adě, které jsem v&nbsp;duchu vytrvale dával stále hladší tváře, menší ruce a&nbsp;nohy a&nbsp;štíhlejší a&nbsp;tenčí pas. Toužil jsem po&nbsp;ní&nbsp;jako po&nbsp;ženě i&nbsp;milence. Ale rozhodující je, jak se&nbsp;člověk k&nbsp;ženě přiblíží poprvé.</span></p>
          <p class="chunk" data-nb-ref-number="135" data-nb-words="65" data-nb-chars="394"><span class="idea" data-nb-ref-number="135" id="idea135" data-nb-words="65" data-nb-chars="394">A&nbsp;tak se&nbsp;tedy stalo, že&nbsp;mě&nbsp;u&nbsp;Malfentiů třikrát po&nbsp;sobě přijaly jen Augusta a&nbsp;Alberta. Adinu nepřítomnost omluvily poprvé jakousi zdvořilostní návštěvou, podruhé nevolností a&nbsp;potřetí mi&nbsp;neřekly vůbec nic, pokud jsem se&nbsp;polekán nezeptal sám. Augusta, na&nbsp;niž jsem se&nbsp;náhodou obrátil, neodpověděla. Místo ní&nbsp;odpověděla Alberta, na&nbsp;kterou se&nbsp;podívala, jako by&nbsp;ji&nbsp;prosila o&nbsp;pomoc: Ada prý šla k&nbsp;tetě.</span></p>
          <p class="chunk" data-nb-ref-number="136" data-nb-words="100" data-nb-chars="582"><span class="idea" data-nb-ref-number="136" id="idea136" data-nb-words="100" data-nb-chars="582">Zalapal jsem po&nbsp;dechu. Bylo zřejmé, že&nbsp;se&nbsp;mi&nbsp;Ada vyhýbá. Den předtím jsem ještě její nepřítomnost vydržel a&nbsp;protahoval jsem návštěvu v&nbsp;naději, že&nbsp;se&nbsp;nakonec přece jen ukáže. Ale tentokrát jsem zůstal jen chvíli neschopen otevřít ústa a&nbsp;potom jsem se&nbsp;pod záminkou, že&nbsp;mě&nbsp;bolí hlava, zvedl k&nbsp;odchodu. Zvláštní, že&nbsp;nejsilnější pocit, který se&nbsp;mne zmocnil, když jsem se&nbsp;tenkrát setkal s&nbsp;Adiným odporem, byla zlost a&nbsp;rozhořčení! Napadlo mě&nbsp;dokonce obrátit se&nbsp;na&nbsp;Giovanniho, aby děvče povolal k&nbsp;pořádku. Muž, který se&nbsp;chce ženit, je&nbsp;schopen i&nbsp;takové věci&nbsp;– docela po&nbsp;způsobu svých předků.</span></p>
          <p class="chunk" data-nb-ref-number="137" data-nb-words="26" data-nb-chars="148"><span class="idea" data-nb-ref-number="137" id="idea137" data-nb-words="26" data-nb-chars="148">Ale tato třetí Adina nepřítomnost měla ještě hlubší význam. Náhoda tomu chtěla, že&nbsp;jsem zjistil, že&nbsp;Ada byla doma, ale že&nbsp;se&nbsp;zavřela ve&nbsp;svém pokoji.</span></p>
          <p class="chunk" data-nb-ref-number="138" data-nb-words="84" data-nb-chars="486"><span class="idea" data-nb-ref-number="138" id="idea138" data-nb-words="84" data-nb-chars="486">Nejdřív ovšem musím připomenout, že&nbsp;u&nbsp;Malfentiů byl ještě někdo, koho se&nbsp;mi&nbsp;nepodařilo získat&nbsp;– a&nbsp;to byla malá Anna. Před ostatními už&nbsp;na&nbsp;mě&nbsp;neútočila, protože jí&nbsp;zle vyplísnili. Několikrát se&nbsp;dokonce připojila k&nbsp;sestrám a&nbsp;poslouchala moje historky. Ale když jsem pak odcházel, dohonila mě&nbsp;ve&nbsp;dveřích, hezky mě&nbsp;poprosila, abych se&nbsp;k&nbsp;ní naklonil, stoupla si&nbsp;na&nbsp;špičky, a&nbsp;jakmile se&nbsp;jí&nbsp;podařilo přitisknout pusu přímo k&nbsp;mému uchu, řekla šeptem, tak aby ji&nbsp;nemohl slyšet nikdo jiný než já:</span></p>
          <p class="chunk" data-nb-ref-number="139" data-nb-words="5" data-nb-chars="41"><span class="idea" data-nb-ref-number="139" id="idea139" data-nb-words="5" data-nb-chars="41">„Jsi blázen, rozumíš, opravdický blázen!“</span></p>
          <p class="chunk" data-nb-ref-number="140" data-nb-words="31" data-nb-chars="179"><span class="idea" data-nb-ref-number="140" id="idea140" data-nb-words="31" data-nb-chars="179">Nejlepší na&nbsp;tom je, že&nbsp;před ostatními mi&nbsp;ten tichošlápek vykal. Byla-li u&nbsp;toho paní Malfentiová, běžela se&nbsp;malá Anna okamžitě schovat do&nbsp;její náruče a&nbsp;maminka ji&nbsp;hladila a&nbsp;říkala:</span></p>
          <p class="chunk" data-nb-ref-number="141" data-nb-words="185" data-nb-chars="1024"><span class="idea" data-nb-ref-number="141" id="idea141" data-nb-words="185" data-nb-chars="1024">„Ta naše Annuccia je&nbsp;teď najednou tak milá, viďte?“ Neodporoval jsem a&nbsp;milá Anna mi&nbsp;tak vynadala bláznů ještě mnohokrát. Přijímal jsem to&nbsp;se&nbsp;zbabělým úsměvem, který mohl vypadat jako dík. Doufal jsem, že&nbsp;se&nbsp;dítě neodváží vypravovat o&nbsp;svých výpadech dospělým, a&nbsp;bylo mi&nbsp;proti mysli říkat Adě, jaký názor má&nbsp;o&nbsp;mně její sestřička. Nakonec mě&nbsp;to&nbsp;dítě uvádělo opravdu do&nbsp;rozpaků. Kdykoli jsem mluvil s&nbsp;ostatními a&nbsp;přitom se&nbsp;mé&nbsp;oči setkaly s&nbsp;jejími, musel jsem si&nbsp;okamžitě najít důvod, proč se&nbsp;dívat jinam, a&nbsp;dělat to&nbsp;přirozeně nebylo lehké. Určitě jsem se&nbsp;červenal. Zdálo se&nbsp;mi, že&nbsp;mi&nbsp;to&nbsp;neviňátko může svým soudem škodit. Nosil jsem jí&nbsp;dárky, ale ani ty&nbsp;ji&nbsp;nedokázaly ochočit. Zřejmě si&nbsp;byla své moci a&nbsp;mé slabosti vědoma a&nbsp;i v&nbsp;přítomnosti jiných se&nbsp;na&nbsp;mne dívala drze jako nějaký vyšetřovatel. Domnívám se, že&nbsp;každý z&nbsp;nás má&nbsp;na&nbsp;svém svědomí tak jako na&nbsp;těle skrytá citlivá místa, na&nbsp;která neradi myslíme. Nevíme ani, co&nbsp;to&nbsp;je, ale víme, že&nbsp;to&nbsp;tam je. Odvracel jsem pohled od&nbsp;těch dětských očí, protože se&nbsp;ve&nbsp;mně snažily slídit.</span></p>
          <p class="chunk" data-nb-ref-number="142" data-nb-words="59" data-nb-chars="305"><span class="idea" data-nb-ref-number="142" id="idea142" data-nb-words="59" data-nb-chars="305">Ale když jsem tenkrát odcházel od&nbsp;Malfentiů sám a&nbsp;celý zničený a&nbsp;malá Anna za&nbsp;mnou přiběhla, abych se&nbsp;k&nbsp;ní sklonil a&nbsp;poslechl si&nbsp;její obvyklou poklonu, sehnul jsem se&nbsp;k&nbsp;ní s&nbsp;tváří zkroucenou jako u&nbsp;skutečného blázna a&nbsp;natáhl jsem k&nbsp;ní do&nbsp;drápů zaťaté ruce tak hrozivě, že&nbsp;ode mne s&nbsp;pláčem a&nbsp;křikem utekla.</span></p>
          <p class="chunk" data-nb-ref-number="143" data-nb-words="36" data-nb-chars="196"><span class="idea" data-nb-ref-number="143" id="idea143" data-nb-words="36" data-nb-chars="196">Tak se&nbsp;stalo, že&nbsp;jsem Adu uviděl ještě téhož dne, protože na&nbsp;ten pláč a&nbsp;křik přiběhla právě ona. Malá Anna jí&nbsp;se&nbsp;vzlykáním vyprávěla, že&nbsp;jsem jí&nbsp;ošklivě pohrozil, protože mi&nbsp;řekla, že&nbsp;jsem blázen.</span></p>
          <p class="chunk" data-nb-ref-number="144" data-nb-words="17" data-nb-chars="74"><span class="idea" data-nb-ref-number="144" id="idea144" data-nb-words="17" data-nb-chars="74">„Ale vždyť on&nbsp;je&nbsp;blázen, a&nbsp;tak jsem mu&nbsp;to&nbsp;tedy řekla. Co&nbsp;je&nbsp;na&nbsp;tom zlého?“</span></p>
          <p class="chunk" data-nb-ref-number="145" data-nb-words="51" data-nb-chars="278"><span class="idea" data-nb-ref-number="145" id="idea145" data-nb-words="51" data-nb-chars="278">Neposlouchal jsem, co&nbsp;dítě říká, jen jsem si&nbsp;s&nbsp;úžasem uvědomoval, že&nbsp;je&nbsp;Ada doma. Tak tedy její sestry lhaly, totiž jen Alberta, protože Augusta to&nbsp;nechala na&nbsp;ní, a&nbsp;tím se&nbsp;tomu vyhnula! Na&nbsp;okamžik jsem uhodl všechno a&nbsp;věděl jsem naprosto přesně, jak se&nbsp;věci mají. Řekl jsem Adě:</span></p>
          <p class="chunk" data-nb-ref-number="146" data-nb-words="14" data-nb-chars="65"><span class="idea" data-nb-ref-number="146" id="idea146" data-nb-words="14" data-nb-chars="65">„Jsem rád, že&nbsp;vás vidím. Myslel jsem, že&nbsp;jste už&nbsp;tři dny u&nbsp;tety.“</span></p>
          <p class="chunk" data-nb-ref-number="147" data-nb-words="65" data-nb-chars="375"><span class="idea" data-nb-ref-number="147" id="idea147" data-nb-words="65" data-nb-chars="375">Neodpověděla mi, protože se&nbsp;nejdřív sehnula k&nbsp;plačícímu dítěti. Toto otálení s&nbsp;odpovědí, na&nbsp;kterou jsem měl podle svého názoru právo, mi&nbsp;vehnalo krev do&nbsp;hlavy. Nenacházel jsem slov. Udělal jsem další krok ke&nbsp;dveřím z&nbsp;bytu, a&nbsp;nebýt toho, že&nbsp;Ada promluvila, byl bych šel a&nbsp;víckrát se&nbsp;už&nbsp;nevrátil. Ve&nbsp;vzteku mi&nbsp;připadalo náramně lehké vzdát se&nbsp;snu, který už&nbsp;trval příliš dlouho.</span></p>
          <p class="chunk" data-nb-ref-number="148" data-nb-words="18" data-nb-chars="109"><span class="idea" data-nb-ref-number="148" id="idea148" data-nb-words="18" data-nb-chars="109">Ale Ada se&nbsp;mezitím, celá červená, obrátila a&nbsp;řekla, že&nbsp;se&nbsp;vrátila před chvilkou, poněvadž nestihla tetu doma.</span></p>
          <p class="chunk" data-nb-ref-number="149" data-nb-words="52" data-nb-chars="268"><span class="idea" data-nb-ref-number="149" id="idea149" data-nb-words="52" data-nb-chars="268">To&nbsp;stačilo, abych se&nbsp;uklidnil. Jak mi&nbsp;byla drahá, když se&nbsp;tak mateřsky skláněla k&nbsp;malé Anně, která nepřestávala řvát. Její tělo bylo tak ohebné, že&nbsp;se&nbsp;zdálo, jako by&nbsp;se&nbsp;zmenšilo, aby měla blíž k&nbsp;té maličké. Zíral jsem na&nbsp;ni&nbsp;s&nbsp;obdivem a&nbsp;znovu jsem si&nbsp;říkal, že&nbsp;je&nbsp;moje.</span></p>
          <p class="chunk" data-nb-ref-number="150" data-nb-words="40" data-nb-chars="209"><span class="idea" data-nb-ref-number="150" id="idea150" data-nb-words="40" data-nb-chars="209">Cítil jsem v&nbsp;sobě takový klid a&nbsp;mír, že&nbsp;jsem chtěl, aby se&nbsp;zapomnělo na&nbsp;nelibost, kterou jsem před chvílí dal najevo, a&nbsp;tak jsem byl k&nbsp;Adě, a&nbsp;dokonce i&nbsp;k&nbsp;Anně co&nbsp;nejpřívětivější. Se&nbsp;srdečným smíchem jsem řekl:</span></p>
          <p class="chunk" data-nb-ref-number="151" data-nb-words="32" data-nb-chars="178"><span class="idea" data-nb-ref-number="151" id="idea151" data-nb-words="32" data-nb-chars="178">„Říká mi&nbsp;tak často blázen, že&nbsp;jsem jí&nbsp;chtěl ukázat, jak se&nbsp;takový blázen tváří a&nbsp;chová doopravdy. Odpusťte! A&nbsp;ty taky, chuděrko Annuccio, ty&nbsp;se&nbsp;taky neboj, já&nbsp;jsem hodný blázen!“</span></p>
          <p class="chunk" data-nb-ref-number="152" data-nb-words="55" data-nb-chars="325"><span class="idea" data-nb-ref-number="152" id="idea152" data-nb-words="55" data-nb-chars="325">I&nbsp;Ada byla velice, převelice milá. Vyplísnila malou, která pořád ještě vzlykala, a&nbsp;omluvila se&nbsp;za&nbsp;ni. Kdybych byl měl štěstí a&nbsp;Anna v&nbsp;zlosti odběhla, byl bych promluvil. Byl bych řekl větu, která se&nbsp;možná nachází i&nbsp;v&nbsp;některých učebnicích cizích řečí, hezky připravená usnadnit život tomu, kdo nezná jazyk země, kde právě dlí:</span></p>
          <p class="chunk" data-nb-ref-number="153" data-nb-words="7" data-nb-chars="39"><span class="idea" data-nb-ref-number="153" id="idea153" data-nb-words="7" data-nb-chars="39">„Mohu požádat vašeho otce o&nbsp;vaši ruku?“</span></p>
          <p class="chunk" data-nb-ref-number="154" data-nb-words="38" data-nb-chars="189"><span class="idea" data-nb-ref-number="154" id="idea154" data-nb-words="38" data-nb-chars="189">Bylo to&nbsp;poprvé, co&nbsp;jsem se&nbsp;chtěl ženit, a&nbsp;proto jsem se&nbsp;ocitl v&nbsp;naprosto neznámé zemi. Do&nbsp;té&nbsp;doby jsem s&nbsp;ženami, s&nbsp;nimiž jsem měl tu&nbsp;čest, jednal jinak. Ty&nbsp;jsem prostě popadl a&nbsp;vzal útokem.</span></p>
          <p class="chunk" data-nb-ref-number="155" data-nb-words="49" data-nb-chars="281"><span class="idea" data-nb-ref-number="155" id="idea155" data-nb-words="49" data-nb-chars="281">Ale nebyl jsem s&nbsp;to vyslovit ani těchto několik slov. Potřebovalo to&nbsp;přece jen určitý čas. Potřebovalo to&nbsp;prosebný výraz v&nbsp;tváři, který se&nbsp;vzápětí po&nbsp;tom boji s&nbsp;Annou a&nbsp;taky s&nbsp;Adou těžko nasazoval, a&nbsp;z&nbsp;druhého konce chodby se&nbsp;už&nbsp;blížila paní Malfentiová, přivolaná křikem holčičky.</span></p>
          <p class="chunk" data-nb-ref-number="156" data-nb-words="14" data-nb-chars="72"><span class="idea" data-nb-ref-number="156" id="idea156" data-nb-words="14" data-nb-chars="72">Natáhl jsem ruku k&nbsp;Adě, která mi&nbsp;ihned srdečně podala svou, a&nbsp;řekl jsem:</span></p>
          <p class="chunk" data-nb-ref-number="157" data-nb-words="8" data-nb-chars="50"><span class="idea" data-nb-ref-number="157" id="idea157" data-nb-words="8" data-nb-chars="50">„Na shledanou zítra! Omluvte mě&nbsp;u&nbsp;milostivé paní.“</span></p>
          <p class="chunk" data-nb-ref-number="158" data-nb-words="130" data-nb-chars="737"><span class="idea" data-nb-ref-number="158" id="idea158" data-nb-words="130" data-nb-chars="737">Ale pak jsem zaváhal, mám-li tu&nbsp;ruku, důvěřivě spočívající v&nbsp;mé, pustit jen tak. Cítil jsem, že&nbsp;jestli v&nbsp;té chvíli odejdu, propasu u&nbsp;Ady, která se&nbsp;mě&nbsp;snažila zahrnout laskavostmi, aby mě&nbsp;odškodnila za&nbsp;neomalenosti své sestřičky, jedinečnou příležitost. A&nbsp;tak jsem tedy uposlechl okamžitého popudu, sklonil jsem se&nbsp;k&nbsp;její ruce a&nbsp;lehce jsem se&nbsp;jí&nbsp;dotkl rty. Potom jsem otevřel dveře a&nbsp;kvapně vyšel; ale ještě než jsem to&nbsp;udělal, zahlédl jsem Adu, která mi&nbsp;až&nbsp;do&nbsp;té&nbsp;chvíle nechávala svou pravou ruku, zatímco levou objímala Annu, jež se&nbsp;jí&nbsp;držela za&nbsp;sukně, jak se&nbsp;s&nbsp;údivem dívá na&nbsp;svou ručku, které se&nbsp;dotkly mé&nbsp;rty, málem jako by&nbsp;se&nbsp;chtěla podívat, jestli na&nbsp;ní&nbsp;není něco napsáno. Paní Malfentiová si&nbsp;toho, co&nbsp;jsem udělal, myslím nevšimla.</span></p>
          <p class="chunk" data-nb-ref-number="159" data-nb-words="111" data-nb-chars="630"><span class="idea" data-nb-ref-number="159" id="idea159" data-nb-words="111" data-nb-chars="630">Na&nbsp;schodech jsem se&nbsp;na&nbsp;okamžik zastavil, sám udiven, co&nbsp;jsem to&nbsp;bez jakéhokoli předběžného úmyslu udělal. Že&nbsp;zde ještě byla možnost vrátit se&nbsp;ke&nbsp;dveřím, které jsem za&nbsp;sebou zavřel, zazvonit a&nbsp;požádat, jestli bych nemohl Adě říct, co&nbsp;marně hledala na&nbsp;své ruce? Nemyslím! To&nbsp;by&nbsp;ode mne nebylo dost důstojné, protože bych tím dal najevo příliš velkou netrpělivost. Kromě toho jsem ji&nbsp;upozornil, že&nbsp;se&nbsp;vrátím, a&nbsp;tím jsem jí&nbsp;předem naznačil, že&nbsp;jí&nbsp;něco chci. Teď už&nbsp;záleží jen na&nbsp;ní, aby mi&nbsp;dala příležitost se&nbsp;vyslovit, a&nbsp;já se&nbsp;vyslovím. Konečně jsem tedy přestal vykládat historky všem třem a&nbsp;místo toho jsem políbil ruku jen jediné.</span></p>
          <p class="chunk" data-nb-ref-number="160" data-nb-words="87" data-nb-chars="483"><span class="idea" data-nb-ref-number="160" id="idea160" data-nb-words="87" data-nb-chars="483">Ale zbytek dne byl dost nepříjemný. Byl jsem neklidný a&nbsp;plný obav. Říkal jsem si, že&nbsp;ten můj neklid pramení jedině z&nbsp;netrpělivosti, kdy už&nbsp;budu mít v&nbsp;tom dobrodružství jasno. Namlouval jsem si, že&nbsp;jestli mě&nbsp;Ada odmítne, budu docela klidně běhat za&nbsp;jinými. To, že&nbsp;na&nbsp;ní&nbsp;tak lpím, je&nbsp;jen důsledek mého svobodného rozhodnutí a&nbsp;toto rozhodnutí se&nbsp;dá&nbsp;anulovat dalším, které by&nbsp;je&nbsp;zrušilo! Nechápal jsem ještě, že&nbsp;v&nbsp;té chvíli pro mě&nbsp;na&nbsp;světě jiné ženy neexistují a&nbsp;že potřebuju jedině Adu.</span></p>
          <p class="chunk" data-nb-ref-number="161" data-nb-words="52" data-nb-chars="285"><span class="idea" data-nb-ref-number="161" id="idea161" data-nb-words="52" data-nb-chars="285">I&nbsp;noc, která přišla potom, mi&nbsp;připadala nesmírně dlouhá; skoro celou jsem ji&nbsp;probděl. Ponocování jsem nechal po&nbsp;otcově smrti, a&nbsp;abych se&nbsp;k&nbsp;němu vracel teď, když jsem se&nbsp;rozhodl oženit, to&nbsp;by&nbsp;bylo divné. Šel jsem proto brzy do&nbsp;postele s&nbsp;touhou po&nbsp;spánku, ve&nbsp;kterém čas utíká tak rychle.</span></p>
          <p class="chunk" data-nb-ref-number="162" data-nb-words="120" data-nb-chars="655"><span class="idea" data-nb-ref-number="162" id="idea162" data-nb-words="120" data-nb-chars="655">Ve&nbsp;dne jsem přijal Adino vysvětlení, proč nebyla třikrát v&nbsp;saloně v&nbsp;době, kdy jsem tam byl já, s&nbsp;nejslepější důvěrou, založenou na&nbsp;pevném přesvědčení, že&nbsp;vážná žena, kterou jsem si&nbsp;vybral, by&nbsp;nedovedla lhát. V&nbsp;noci už&nbsp;ta&nbsp;důvěra tak velká nebyla. Uvažoval jsem, jestli jsem jí&nbsp;to&nbsp;vlastně neřekl sám, že&nbsp;ji&nbsp;Alberta&nbsp;– když Augusta odmítla mluvit&nbsp;– omluvila tou návštěvou u&nbsp;tety. Nepamatoval jsem se&nbsp;dobře, co&nbsp;všechno jsem jí&nbsp;v&nbsp;tom rozhorlení řekl, ale měl jsem dojem, že&nbsp;jsem se&nbsp;jí&nbsp;o&nbsp;tom určitě zmínil. Škoda! Kdybych to&nbsp;nebyl udělal, vymyslela by&nbsp;si&nbsp;možná na&nbsp;omluvu něco jiného a&nbsp;já bych ji&nbsp;tak přistihl při lži a&nbsp;měl už&nbsp;konečně jasno, po&nbsp;kterém jsem prahl.</span></p>
          <p class="chunk" data-nb-ref-number="163" data-nb-words="90" data-nb-chars="537"><span class="idea" data-nb-ref-number="163" id="idea163" data-nb-words="90" data-nb-chars="537">Tady jsem si&nbsp;mohl uvědomit, co&nbsp;pro mne Ada znamená; říkal jsem si&nbsp;totiž, abych se&nbsp;utišil, že&nbsp;nebude-li mě&nbsp;chtít, pak se&nbsp;nikdy neožením. Její odmítnutí tedy změní celý můj život. A&nbsp;v&nbsp;představách jsem se&nbsp;dál utvrzoval v&nbsp;myšlence, že&nbsp;to&nbsp;odmítnutí bude pro mne možná štěstím. Vzpomněl jsem si&nbsp;na&nbsp;onoho řeckého filozofa, který tvrdí, že&nbsp;časem bude litovat jak ten, kdo se&nbsp;žení, tak ten, kdo zůstane svobodný. Zkrátka, neztratil jsem ještě schopnost smát se&nbsp;svému vlastnímu dobrodružství; postrádal jsem jen jedinou schopnost&nbsp;– schopnost spát.</span></p>
          <p class="chunk" data-nb-ref-number="164" data-nb-words="110" data-nb-chars="605"><span class="idea" data-nb-ref-number="164" id="idea164" data-nb-words="110" data-nb-chars="605">Usnul jsem až&nbsp;na&nbsp;úsvitě. Když jsem se&nbsp;vzbudil, bylo už&nbsp;tak pozdě, že&nbsp;mě&nbsp;od&nbsp;chvíle, kdy jsem mohl na&nbsp;návštěvu k&nbsp;Malfentiovým, dělilo jen pár hodin. Bylo tedy už&nbsp;zbytečné cokoli si&nbsp;představovat a&nbsp;shledávat další příznaky, které by&nbsp;mi&nbsp;vysvětlily Adiny city. Jenže zabránit myšlenkám, aby se&nbsp;nezabývaly něčím, na&nbsp;čem jim zvlášť záleží, to&nbsp;není snadná věc. Kdyby to&nbsp;člověk dokázal, byl by&nbsp;mnohem šťastnější tvor. Po&nbsp;celý čas, co&nbsp;jsem se&nbsp;šlechtil&nbsp;– a&nbsp;toho dne jsem to&nbsp;přeháněl&nbsp;– jsem myslel jen na&nbsp;jedno jediné: udělal jsem dobře, že&nbsp;jsem Adě políbil ruku, nebo jsem udělal chybu, že&nbsp;jsem ji&nbsp;nepolíbil i&nbsp;na rty?</span></p>
          <p class="chunk" data-nb-ref-number="165" data-nb-words="132" data-nb-chars="740"><span class="idea" data-nb-ref-number="165" id="idea165" data-nb-words="132" data-nb-chars="740">Toho rána mě&nbsp;taky napadlo něco, co&nbsp;mi&nbsp;značně uškodilo, protože mě&nbsp;to&nbsp;připravilo i&nbsp;o&nbsp;tu trochu mužné iniciativy, kterou mi&nbsp;moje podivná chlapeckost ponechala. Byla to&nbsp;bolestná pochybnost: a&nbsp;co když si&nbsp;mě&nbsp;Ada vezme jen proto, že&nbsp;ji&nbsp;k&nbsp;tomu přinutí rodiče, a&nbsp;přitom mě&nbsp;nemiluje, ba&nbsp;naopak ke&nbsp;mně cítí odpor? Bylo totiž jisté, že&nbsp;mě&nbsp;u&nbsp;nich mají všichni rádi, Giovanni, paní Malfentiová, Augusta i&nbsp;Alberta; jedině o&nbsp;Adě jsem měl pochybnosti. Na&nbsp;obzoru se&nbsp;najednou rýsoval obvyklý románek o&nbsp;děvčeti, které rodina přinutila k&nbsp;nenáviděnému sňatku. Ale to&nbsp;já&nbsp;nepřipustím. To&nbsp;byl další důvod, proč jsem si&nbsp;musel promluvit s&nbsp;Adou, a&nbsp;jedině s&nbsp;ní. Nestačí, abych jí&nbsp;řekl tu&nbsp;obvyklou větu, jak jsem si&nbsp;ji&nbsp;připravil. Musím se&nbsp;jí&nbsp;podívat do&nbsp;očí a&nbsp;zeptat se:</span></p>
          <p class="chunk" data-nb-ref-number="166" data-nb-words="2" data-nb-chars="14"><span class="idea" data-nb-ref-number="166" id="idea166" data-nb-words="2" data-nb-chars="14">„Miluješ mne?“</span></p>
          <p class="chunk" data-nb-ref-number="167" data-nb-words="17" data-nb-chars="91"><span class="idea" data-nb-ref-number="167" id="idea167" data-nb-words="17" data-nb-chars="91">A&nbsp;až mi&nbsp;řekne své ano, sevřu ji&nbsp;do&nbsp;náručí, abych podle jejího chvění poznal, je-li upřímné.</span></p>
          <p class="chunk" data-nb-ref-number="168" data-nb-words="41" data-nb-chars="227"><span class="idea" data-nb-ref-number="168" id="idea168" data-nb-words="41" data-nb-chars="227">Tak jsem měl dojem, že&nbsp;jsem se&nbsp;připravil na&nbsp;všechno. Ve&nbsp;skutečnosti jsem však zjistil, že&nbsp;jsem se&nbsp;dostavil k&nbsp;této zkoušce svého druhu, a&nbsp;přitom jsem se&nbsp;v&nbsp;knize zapomněl podívat zrovna na&nbsp;ty&nbsp;stránky, o&nbsp;kterých budu muset mluvit.</span></p>
          <p class="chunk" data-nb-ref-number="169" data-nb-words="88" data-nb-chars="545"><span class="idea" data-nb-ref-number="169" id="idea169" data-nb-words="88" data-nb-chars="545">Přivítala mě&nbsp;jen paní Malfentiová; usadila mě&nbsp;do&nbsp;kouta velkého salonu a&nbsp;okamžitě začala živě žvatlat, takže jsem se&nbsp;nemohl zeptat ani na&nbsp;dcery. Byl jsem proto trochu roztržitý a&nbsp;opakoval jsem si&nbsp;lekci, abych ji&nbsp;nezapomněl, než přijde vhodná chvíle. Najednou jsem zpozorněl, jako když mě&nbsp;probudí zahlaholení trubky. Paní Malfentiová právě vypracovávala jakýsi úvod. Začala mě&nbsp;ujišťovat o&nbsp;svém přátelství, o&nbsp;přátelství svého muže a&nbsp;o&nbsp;sympatiích celé jejich rodiny včetně malé Anny. Známe se&nbsp;už&nbsp;takovou dobu! Vídáme se&nbsp;den co&nbsp;den celé čtyři měsíce.</span></p>
          <p class="chunk" data-nb-ref-number="170" data-nb-words="31" data-nb-chars="154"><span class="idea" data-nb-ref-number="170" id="idea170" data-nb-words="31" data-nb-chars="154">„Pět měsíců,“ opravil jsem ji, protože jsem si&nbsp;to&nbsp;v&nbsp;noci spočítal a&nbsp;vzpomněl jsem si, že&nbsp;k&nbsp;mé první návštěvě došlo na&nbsp;podzim a&nbsp;teď jsme už&nbsp;měli plné jaro.</span></p>
          <p class="chunk" data-nb-ref-number="171" data-nb-words="19" data-nb-chars="115"><span class="idea" data-nb-ref-number="171" id="idea171" data-nb-words="19" data-nb-chars="115">„Ano, pět!“ řekla paní Malfentiová po&nbsp;chvilce zamyšlení, jako by&nbsp;si&nbsp;to&nbsp;přepočítávala po&nbsp;mně. A&nbsp;pak vyčítavě dodala:</span></p>
          <p class="chunk" data-nb-ref-number="172" data-nb-words="5" data-nb-chars="39"><span class="idea" data-nb-ref-number="172" id="idea172" data-nb-words="5" data-nb-chars="39">„Mám dojem, že&nbsp;kompromitujete Augustu.“</span></p>
          <p class="chunk" data-nb-ref-number="173" data-nb-words="12" data-nb-chars="73"><span class="idea" data-nb-ref-number="173" id="idea173" data-nb-words="12" data-nb-chars="73">„Augustu?“ zeptal jsem se, protože jsem měl dojem, že&nbsp;jsem špatně slyšel.</span></p>
          <p class="chunk" data-nb-ref-number="174" data-nb-words="12" data-nb-chars="86"><span class="idea" data-nb-ref-number="174" id="idea174" data-nb-words="12" data-nb-chars="86">„Ano!“ přikývla paní Malfentiová. „Vzbuzujete v&nbsp;ní klamné naděje a&nbsp;kompromitujete ji!“</span></p>
          <p class="chunk" data-nb-ref-number="175" data-nb-words="4" data-nb-chars="29"><span class="idea" data-nb-ref-number="175" id="idea175" data-nb-words="4" data-nb-chars="29">Prostoduše jsem se&nbsp;prozradil:</span></p>
          <p class="chunk" data-nb-ref-number="176" data-nb-words="7" data-nb-chars="41"><span class="idea" data-nb-ref-number="176" id="idea176" data-nb-words="7" data-nb-chars="41">„Ale já&nbsp;přece s&nbsp;Augustou nikdy nemluvím!“</span></p>
          <p class="chunk" data-nb-ref-number="177" data-nb-words="15" data-nb-chars="73"><span class="idea" data-nb-ref-number="177" id="idea177" data-nb-words="15" data-nb-chars="73">Hnula sebou, jako by&nbsp;ji&nbsp;to&nbsp;bolestně překvapilo&nbsp;– nebo se&nbsp;mi&nbsp;to&nbsp;jen zdálo?</span></p>
          <p class="chunk" data-nb-ref-number="178" data-nb-words="171" data-nb-chars="968"><span class="idea" data-nb-ref-number="178" id="idea178" data-nb-words="171" data-nb-chars="968">Já&nbsp;jsem se&nbsp;zatím snažil usilovně přemýšlet: i&nbsp;když jsem to&nbsp;pokládal za&nbsp;nedorozumění, pochopil jsem okamžitě, jaká je&nbsp;to&nbsp;důležitá věc, a&nbsp;chtěl jsem ji&nbsp;rychle vysvětlit. V&nbsp;duchu jsem znovu viděl, jak se&nbsp;celých těch pět měsíců od&nbsp;návštěvy k&nbsp;návštěvě nezabývám ničím jiným než sledováním Ady. Hrával jsem sice s&nbsp;Augustou a&nbsp;občas jsem skutečně mluvil spíš s&nbsp;ní, poněvadž mě&nbsp;poslouchala, než s&nbsp;Adou, ale to&nbsp;všechno jen proto, aby ty&nbsp;moje historky schválila a&nbsp;pak je&nbsp;vykládala Adě. Měl jsem promluvit s&nbsp;paní Malfentiovou jasně a&nbsp;povědět jí&nbsp;o&nbsp;svých plánech s&nbsp;Adou? Ale krátce předtím jsem se&nbsp;rozhodl, že&nbsp;si&nbsp;promluvím jedině s&nbsp;Adou a&nbsp;prozkoumám její city. Možná že&nbsp;kdybych promluvil s&nbsp;paní Malfentiovou jasně, bylo by&nbsp;to&nbsp;všechno dopadlo jinak, a&nbsp;když bych si&nbsp;byl nemohl vzít Adu, nebyl bych si&nbsp;vzal ani Augustu. Protože jsem se&nbsp;však nechal vést rozhodnutím, k&nbsp;němuž jsem došel, než jsem mluvil s&nbsp;paní Malfentiovou, a&nbsp;protože mě&nbsp;to, co&nbsp;mi&nbsp;řekla, tak překvapilo, neřekl jsem nic.</span></p>
          <p class="chunk" data-nb-ref-number="179" data-nb-words="133" data-nb-chars="772"><span class="idea" data-nb-ref-number="179" id="idea179" data-nb-words="133" data-nb-chars="772">Přemýšlel jsem usilovně, ale přitom poněkud zmateně. Chtěl jsem pochopit, chtěl jsem uhodnout, oč&nbsp;jde, a&nbsp;rychle. Jenže když člověk příliš otvírá oči, vidí všechno hůř. Napadlo mi, že&nbsp;mě&nbsp;možná chtějí vyhnat z&nbsp;domu, ale zdálo se&nbsp;mi, že&nbsp;tu&nbsp;možnost můžu vyloučit. Byl jsem nevinen vzhledem k&nbsp;tomu, že&nbsp;jsem se&nbsp;Augustě, kterou chtěli chránit, vůbec nedvořil. Ale možná že&nbsp;mi&nbsp;připisovali zájem o&nbsp;Augustu, aby nekompromitovali Adu. A&nbsp;proč by&nbsp;zase měli takovým způsobem chránit Adu, nebyla to&nbsp;přece žádná malá holčička? Byl jsem si&nbsp;jist, že&nbsp;jsem ji&nbsp;nepopadl za&nbsp;vlasy, leda ve&nbsp;snu. Ve&nbsp;skutečnosti jsem se&nbsp;sotva lehce dotkl rty její ruky. Nechtěl jsem, aby mi&nbsp;zakázali vstup do&nbsp;rodiny, protože jsem chtěl, než ji&nbsp;opustím, promluvit s&nbsp;Adou. A&nbsp;tak jsem se&nbsp;tedy třesoucím hlasem zeptal:</span></p>
          <p class="chunk" data-nb-ref-number="180" data-nb-words="13" data-nb-chars="80"><span class="idea" data-nb-ref-number="180" id="idea180" data-nb-words="13" data-nb-chars="80">„Ale tak mi&nbsp;řekněte, milostivá paní, co&nbsp;mám dělat, abych si&nbsp;nikoho nerozhněval?“</span></p>
          <p class="chunk" data-nb-ref-number="181" data-nb-words="28" data-nb-chars="168"><span class="idea" data-nb-ref-number="181" id="idea181" data-nb-words="28" data-nb-chars="168">Zaváhala. Byl bych býval raději, kdybych jednal s&nbsp;Giovannim, který myslel s&nbsp;křikem. Potom řekla rozhodně, ale se&nbsp;snahou být zdvořilá, jak to&nbsp;bylo zřejmé z&nbsp;jejího hlasu:</span></p>
          <p class="chunk" data-nb-ref-number="182" data-nb-words="18" data-nb-chars="98"><span class="idea" data-nb-ref-number="182" id="idea182" data-nb-words="18" data-nb-chars="98">„Měl byste k&nbsp;nám chodit nějaký čas méně často; tedy ne&nbsp;každý den, ale dvakrát nebo třikrát týdně.“</span></p>
          <p class="chunk" data-nb-ref-number="183" data-nb-words="65" data-nb-chars="335"><span class="idea" data-nb-ref-number="183" id="idea183" data-nb-words="65" data-nb-chars="335">Jisto je, že&nbsp;kdyby mi&nbsp;byla řekla drsně, abych šel a&nbsp;už se&nbsp;nevracel, byl bych ji&nbsp;ve&nbsp;shodě se&nbsp;svým záměrem snažně prosil, aby mě&nbsp;u&nbsp;nich trpěla ještě jeden nebo dva dny, protože jsem chtěl mít jasno ve&nbsp;svých vztazích k&nbsp;Adě. Ale to, co&nbsp;mi&nbsp;řekla, bylo daleko mírnější, než jsem se&nbsp;obával, a&nbsp;tak jsem si&nbsp;dodal odvahu projevit svoji nelibost:</span></p>
          <p class="chunk" data-nb-ref-number="184" data-nb-words="11" data-nb-chars="60"><span class="idea" data-nb-ref-number="184" id="idea184" data-nb-words="11" data-nb-chars="60">„Ale jestli si&nbsp;přejete, já&nbsp;už&nbsp;do&nbsp;vašeho domu ani nevkročím!“</span></p>
          <p class="chunk" data-nb-ref-number="185" data-nb-words="73" data-nb-chars="396"><span class="idea" data-nb-ref-number="185" id="idea185" data-nb-words="73" data-nb-chars="396">Došlo na&nbsp;to, co&nbsp;jsem čekal. Paní Malfentiová protestovala, mluvila znovu o&nbsp;tom, jak si&nbsp;mě&nbsp;všichni váží, a&nbsp;snažně mě&nbsp;prosila, abych se&nbsp;na&nbsp;ni&nbsp;nezlobil. A&nbsp;já se&nbsp;zachoval velkomyslně, slíbil jsem jí&nbsp;všechno, co&nbsp;chtěla, to&nbsp;znamená, že&nbsp;se&nbsp;čtyři nebo pět dní zdržím návštěv a&nbsp;nepřijdu, že&nbsp;k&nbsp;nim pak zase budu s&nbsp;jistou pravidelností chodit dvakrát nebo třikrát týdně, a&nbsp;hlavně že&nbsp;jí&nbsp;to&nbsp;nebudu mít za&nbsp;zlé.</span></p>
          <p class="chunk" data-nb-ref-number="186" data-nb-words="26" data-nb-chars="152"><span class="idea" data-nb-ref-number="186" id="idea186" data-nb-words="26" data-nb-chars="152">Jakmile jsem jí&nbsp;to&nbsp;všechno slíbil, chtěl jsem ukázat, že&nbsp;své sliby taky dodržím, a&nbsp;zvedl jsem se, že&nbsp;už&nbsp;půjdu. Paní Malfentiová se&nbsp;smíchem protestovala:</span></p>
          <p class="chunk" data-nb-ref-number="187" data-nb-words="9" data-nb-chars="64"><span class="idea" data-nb-ref-number="187" id="idea187" data-nb-words="9" data-nb-chars="64">„Mne přece kompromitovat nemůžete, a&nbsp;proto jen klidně zůstaňte.“</span></p>
          <p class="chunk" data-nb-ref-number="188" data-nb-words="90" data-nb-chars="501"><span class="idea" data-nb-ref-number="188" id="idea188" data-nb-words="90" data-nb-chars="501">A&nbsp;když jsem přesto prosil, aby mi&nbsp;dovolila odejít, protože jsem si&nbsp;právě vzpomněl, že&nbsp;mám něco na&nbsp;práci, zatímco ve&nbsp;skutečnosti jsem se&nbsp;jen nemohl dočkat, kdy už&nbsp;budu sám, abych si&nbsp;mohl to&nbsp;zvláštní dobrodružství, jež mě&nbsp;potkalo, líp rozvážit, požádala mě&nbsp;přímo, abych zůstal, že&nbsp;prý jí&nbsp;tak dokážu, že&nbsp;se&nbsp;na&nbsp;ni&nbsp;nezlobím. Nezbylo mi&nbsp;než zůstat a&nbsp;snášet dál muka prázdného klábosení, kterému se&nbsp;potom oddala, klábosení o&nbsp;módě, kterou se&nbsp;nemíní řídit, o&nbsp;divadle, a&nbsp;dokonce i&nbsp;o&nbsp;suchu, s&nbsp;nímž se&nbsp;hlásí jaro.</span></p>
          <p class="chunk" data-nb-ref-number="189" data-nb-words="29" data-nb-chars="194"><span class="idea" data-nb-ref-number="189" id="idea189" data-nb-words="29" data-nb-chars="194">Zanedlouho nato jsem byl rád, že&nbsp;jsem zůstal, poněvadž jsem zjistil, že&nbsp;potřebuju ještě jedno vysvětlení. Beze všech okolků jsem paní Malfentiovou, jejíž řeči jsem už&nbsp;nevnímal, přerušil dotazem:</span></p>
          <p class="chunk" data-nb-ref-number="190" data-nb-words="14" data-nb-chars="69"><span class="idea" data-nb-ref-number="190" id="idea190" data-nb-words="14" data-nb-chars="69">„A&nbsp;to se&nbsp;dozví celá rodina, že&nbsp;jste mě&nbsp;žádala, abych k&nbsp;vám nechodil?“</span></p>
          <p class="chunk" data-nb-ref-number="191" data-nb-words="16" data-nb-chars="102"><span class="idea" data-nb-ref-number="191" id="idea191" data-nb-words="16" data-nb-chars="102">V&nbsp;prvním okamžiku vypadala, jako by&nbsp;se&nbsp;už&nbsp;na&nbsp;naše ujednání ani nepamatovala. Potom začala protestovat:</span></p>
          <p class="chunk" data-nb-ref-number="192" data-nb-words="24" data-nb-chars="141"><span class="idea" data-nb-ref-number="192" id="idea192" data-nb-words="24" data-nb-chars="141">„Abyste k&nbsp;nám nechodil? Ale jen pár dnů, rozumějte! Neřeknu to&nbsp;nikomu, ani manželovi, a&nbsp;byla bych vám vděčná, kdybyste se&nbsp;zachoval taky tak!“</span></p>
          <p class="chunk" data-nb-ref-number="193" data-nb-words="52" data-nb-chars="304"><span class="idea" data-nb-ref-number="193" id="idea193" data-nb-words="52" data-nb-chars="304">I&nbsp;to jsem slíbil, a&nbsp;taky že&nbsp;si&nbsp;vymyslím různé záminky, kdyby se&nbsp;mě&nbsp;někdo ptal, proč se&nbsp;už&nbsp;neukazuju tak často. Pro tu&nbsp;chvíli jsem slovům paní Malfentiové věřil a&nbsp;v&nbsp;duchu jsem si&nbsp;představoval, jak asi bude Ada překvapena a&nbsp;bolestně dotčena mou nenadálou nepřítomností. Byla to&nbsp;nesmírně příjemná představa!</span></p>
          <p class="chunk" data-nb-ref-number="194" data-nb-words="29" data-nb-chars="162"><span class="idea" data-nb-ref-number="194" id="idea194" data-nb-words="29" data-nb-chars="162">Zůstal jsem pak ještě chvíli a&nbsp;jen jsem pořád čekal na&nbsp;další nápad, co&nbsp;dál, zatímco paní domu mluvila o&nbsp;cenách potravin, které jsou v&nbsp;poslední době přímo enormní.</span></p>
          <p class="chunk" data-nb-ref-number="195" data-nb-words="137" data-nb-chars="831"><span class="idea" data-nb-ref-number="195" id="idea195" data-nb-words="137" data-nb-chars="831">Místo dalšího nápadu se&nbsp;objevila teta Rosina, Giovanniho sestra, starší než on, ale daleko méně inteligentní. Měla však něco z&nbsp;jeho morální fyziognomie, a&nbsp;bylo toho dost, aby v&nbsp;ní člověk poznal jeho sestru. Především totéž vědomí vlastních práv a&nbsp;zároveň povinností ostatních, i&nbsp;když poněkud komické, poněvadž bylo bez jakýchkoli zbraní, kterými by&nbsp;si&nbsp;zjednala váhu, a&nbsp;pak taky ten zlozvyk zvyšovat rychle hlas. Domnívala se, že&nbsp;má&nbsp;v&nbsp;bratrově domě taková práva, že&nbsp;– jak jsem se&nbsp;pak dozvěděl&nbsp;– dlouhou dobu pokládala paní Malfentiovou za&nbsp;vetřelce. Byla svobodná a&nbsp;žila s&nbsp;jedinou služebnou, o&nbsp;které mluvila pořád jako o&nbsp;svém největším nepříteli. Když umírala, poručila mé&nbsp;ženě, aby dala pozor na&nbsp;její byt, dokud z&nbsp;něho neodejde služebná, která se&nbsp;o&nbsp;ni starala. V&nbsp;Giovanniho rodině ji&nbsp;všichni snášeli, protože se&nbsp;báli její útočnosti.</span></p>
          <p class="chunk" data-nb-ref-number="196" data-nb-words="63" data-nb-chars="372"><span class="idea" data-nb-ref-number="196" id="idea196" data-nb-words="63" data-nb-chars="372">Zase jsem neodešel. Teta Rosina měla ze&nbsp;všech neteří nejraději Adu. Zatoužil jsem si&nbsp;získat její přátelství rovněž a&nbsp;hledal jsem, co&nbsp;bych jí&nbsp;řekl milého. Vzpomněl jsem si&nbsp;matně, že&nbsp;když jsem ji&nbsp;uviděl (totiž zahlédl, poněvadž tenkrát jsem necítil potřebu se&nbsp;na&nbsp;ni&nbsp;dívat) posledně, hovořily neteře hned po&nbsp;jejím odchodu o&nbsp;tom, že&nbsp;nevypadá dobře. Jedna z&nbsp;nich dokonce řekla:</span></p>
          <p class="chunk" data-nb-ref-number="197" data-nb-words="10" data-nb-chars="53"><span class="idea" data-nb-ref-number="197" id="idea197" data-nb-words="10" data-nb-chars="53">„Zřejmě se&nbsp;rozzlobila na&nbsp;služku a&nbsp;hnulo jí&nbsp;to&nbsp;žlučí!“</span></p>
          <p class="chunk" data-nb-ref-number="198" data-nb-words="18" data-nb-chars="103"><span class="idea" data-nb-ref-number="198" id="idea198" data-nb-words="18" data-nb-chars="103">Našel jsem, co&nbsp;jsem hledal; přívětivě jsem se&nbsp;zadíval do&nbsp;vrásčitého obličeje staré paní a&nbsp;řekl jsem jí:</span></p>
          <p class="chunk" data-nb-ref-number="199" data-nb-words="7" data-nb-chars="47"><span class="idea" data-nb-ref-number="199" id="idea199" data-nb-words="7" data-nb-chars="47">„Vidím, milostivá, že&nbsp;jste se&nbsp;velice zotavila.“</span></p>
          <p class="chunk" data-nb-ref-number="200" data-nb-words="11" data-nb-chars="62"><span class="idea" data-nb-ref-number="200" id="idea200" data-nb-words="11" data-nb-chars="62">To&nbsp;jsem neměl říkat! Podívala se&nbsp;na&nbsp;mne užasle a&nbsp;protestovala:</span></p>
          <p class="chunk" data-nb-ref-number="201" data-nb-words="10" data-nb-chars="54"><span class="idea" data-nb-ref-number="201" id="idea201" data-nb-words="10" data-nb-chars="54">„Já jsem pořád stejná. Z&nbsp;čeho bych se&nbsp;měla zotavovat?“</span></p>
          <p class="chunk" data-nb-ref-number="202" data-nb-words="72" data-nb-chars="417"><span class="idea" data-nb-ref-number="202" id="idea202" data-nb-words="72" data-nb-chars="417">Chtěla vědět, kdy jsem ji&nbsp;viděl naposled. Nevěděl jsem už&nbsp;přesně, kdy to&nbsp;bylo, a&nbsp;musel jsem ji&nbsp;upamatovávat, že&nbsp;jsme spolu strávili celé odpoledne a&nbsp;že jsme seděli i&nbsp;s&nbsp;jejími neteřemi tady v&nbsp;tom salonu, ale ne&nbsp;na&nbsp;téhle straně jako teď, nýbrž na&nbsp;druhé. Chtěl jsem jí&nbsp;dát najevo svůj zájem, ale vysvětlování, kterého se&nbsp;dožadovala, to&nbsp;příliš protahovalo. Moje pokrytectví mě&nbsp;tížilo, až&nbsp;mi&nbsp;to&nbsp;působilo opravdovou bolest.</span></p>
          <p class="chunk" data-nb-ref-number="203" data-nb-words="5" data-nb-chars="35"><span class="idea" data-nb-ref-number="203" id="idea203" data-nb-words="5" data-nb-chars="35">Paní Malfentiová s&nbsp;úsměvem zasáhla:</span></p>
          <p class="chunk" data-nb-ref-number="204" data-nb-words="8" data-nb-chars="51"><span class="idea" data-nb-ref-number="204" id="idea204" data-nb-words="8" data-nb-chars="51">„Snad jste nechtěl říct, že&nbsp;teta Rosina ztloustla?“</span></p>
          <p class="chunk" data-nb-ref-number="205" data-nb-words="20" data-nb-chars="115"><span class="idea" data-nb-ref-number="205" id="idea205" data-nb-words="20" data-nb-chars="115">Hrome! Tak proto je&nbsp;teta Rosina tak dotčená! Byla jako její bratr značně tlustá, a&nbsp;přitom pořád doufala, že&nbsp;zhubne.</span></p>
          <p class="chunk" data-nb-ref-number="206" data-nb-words="11" data-nb-chars="68"><span class="idea" data-nb-ref-number="206" id="idea206" data-nb-words="11" data-nb-chars="68">„Ztloustla? Kdepak! Měl jsem na&nbsp;mysli, že&nbsp;má&nbsp;milostivá lepší barvu.“</span></p>
          <p class="chunk" data-nb-ref-number="207" data-nb-words="16" data-nb-chars="95"><span class="idea" data-nb-ref-number="207" id="idea207" data-nb-words="16" data-nb-chars="95">Snažil jsem se&nbsp;dál tvářit příjemně, ačkoli jsem se&nbsp;musel držet, abych jí&nbsp;neřekl něco sprostého.</span></p>
          <p class="chunk" data-nb-ref-number="208" data-nb-words="28" data-nb-chars="159"><span class="idea" data-nb-ref-number="208" id="idea208" data-nb-words="28" data-nb-chars="159">Ale teta Rosina se&nbsp;ani pak neupokojila. Nebyla v&nbsp;posledním čase nikdy nemocná a&nbsp;nechápala, proč by&nbsp;tak byla měla vypadat. A&nbsp;paní Malfentiová jí&nbsp;dala za&nbsp;pravdu.</span></p>
          <p class="chunk" data-nb-ref-number="209" data-nb-words="16" data-nb-chars="95"><span class="idea" data-nb-ref-number="209" id="idea209" data-nb-words="16" data-nb-chars="95">„Naopak, vypadá pořád stejně, to&nbsp;už&nbsp;je&nbsp;její zvláštnost,“ řekla obrácena ke&nbsp;mně. „Nezdá se&nbsp;vám?“</span></p>
          <p class="chunk" data-nb-ref-number="210" data-nb-words="35" data-nb-chars="182"><span class="idea" data-nb-ref-number="210" id="idea210" data-nb-words="35" data-nb-chars="182">Zdálo se&nbsp;mi. Bylo to&nbsp;přece jasné. Okamžitě jsem se&nbsp;zvedl. Podal jsem tetě Rosině ruku velice srdečně v&nbsp;naději, že&nbsp;si&nbsp;ji&nbsp;udobřím, ale ona ke&nbsp;mně natáhla svou, aniž se&nbsp;na&nbsp;mne podívala.</span></p>
          <p class="chunk" data-nb-ref-number="211" data-nb-words="131" data-nb-chars="752"><span class="idea" data-nb-ref-number="211" id="idea211" data-nb-words="131" data-nb-chars="752">Jen jsem z&nbsp;toho domu vytáhl paty, okamžitě jsem měl lepší náladu. Ta&nbsp;úleva! Už&nbsp;jsem nemusel dávat pozor, co&nbsp;má&nbsp;paní Malfentiová za&nbsp;lubem, ani se&nbsp;nutit, abych se&nbsp;zalíbil tetě Rosině. Myslím si&nbsp;skutečně, že&nbsp;nebýt drsného zásahu tety Rosiny, byla by&nbsp;chytrácká paní Malfentiová dosáhla dokonale svého a&nbsp;já bych od&nbsp;nich odcházel navýsost spokojen, jak se&nbsp;ke&nbsp;mně pěkně chovali. Hnal jsem se&nbsp;skoky ze&nbsp;schodů. Teta Rosina byla málem jakýmsi komentářem k&nbsp;paní Malfentiové. Paní Malfentiová mi&nbsp;navrhla, abych k&nbsp;nim několik dnů nechodil. Milostivá paní je&nbsp;příliš laskavá! Udělám ještě víc, než si&nbsp;přeje, a&nbsp;víckrát se&nbsp;u&nbsp;nich neukážu! Mučily mě, ona, teta Rosina i&nbsp;Ada! Jakým právem? Protože jsem se&nbsp;chtěl oženit? Ale já&nbsp;už&nbsp;to&nbsp;pustil z&nbsp;hlavy! Svoboda je&nbsp;tak krásná!</span></p>
          <p class="chunk" data-nb-ref-number="212" data-nb-words="56" data-nb-chars="373"><span class="idea" data-nb-ref-number="212" id="idea212" data-nb-words="56" data-nb-chars="373">S&nbsp;těmito pocity jsem běhal po&nbsp;ulicích dobrou čtvrthodinu. Potom jsem pocítil potřebu ještě větší svobody. Musel jsem dát nějakým způsobem definitivně najevo své rozhodnutí, že&nbsp;už&nbsp;k&nbsp;nim nevkročím. Myšlenku napsat a&nbsp;rozloučit se&nbsp;dopisem jsem zavrhl. Nedám-li jim vědět, co&nbsp;zamýšlím, bude rozchod ještě opovržlivější. Jednoduše k&nbsp;Giovannimu a&nbsp;celé jeho rodině zapomenu chodit.</span></p>
          <p class="chunk" data-nb-ref-number="213" data-nb-words="67" data-nb-chars="420"><span class="idea" data-nb-ref-number="213" id="idea213" data-nb-words="67" data-nb-chars="420">Nakonec jsem přišel na&nbsp;pravý způsob, jak jim své rozhodnutí naznačím, nenápadný, roztomilý, ale právě proto tak trochu ironický. Běžel jsem do&nbsp;květinářství, vybral jsem nádhernou kytici a&nbsp;tu jsem poslal paní Malfentiové s&nbsp;navštívenkou, na&nbsp;kterou jsem nenapsal nic než datum. Víc nebylo třeba. Bylo to&nbsp;datum, které nikdy nezapomenu, a&nbsp;možná že&nbsp;je&nbsp;nezapomene ani Ada a&nbsp;její matka: 5. května, výroční den Napoleonovy smrti.</span></p>
          <p class="chunk" data-nb-ref-number="214" data-nb-words="14" data-nb-chars="92"><span class="idea" data-nb-ref-number="214" id="idea214" data-nb-words="14" data-nb-chars="92">Zařídil jsem, aby kytici doručili spěšně. Bylo nesmírně důležité, aby došla ještě téhož dne.</span></p>
          <p class="chunk" data-nb-ref-number="215" data-nb-words="45" data-nb-chars="252"><span class="idea" data-nb-ref-number="215" id="idea215" data-nb-words="45" data-nb-chars="252">Ale co&nbsp;potom? Všechno bylo hotovo, všechno, víc se&nbsp;už&nbsp;dělat nedalo. Ada zůstávala s&nbsp;celou svou rodinou ode mne odloučena a&nbsp;já musel žít a&nbsp;nečinně čekat, než za&nbsp;mnou někdo z&nbsp;nich přijde a&nbsp;poskytne mi&nbsp;příležitost, abych udělal nebo promluvil něco jiného.</span></p>
          <p class="chunk" data-nb-ref-number="216" data-nb-words="48" data-nb-chars="276"><span class="idea" data-nb-ref-number="216" id="idea216" data-nb-words="48" data-nb-chars="276">Běžel jsem do&nbsp;své pracovny, abych se&nbsp;mohl zavřít a&nbsp;přemýšlet. Kdybych byl ustoupil své bolestné netrpělivosti, byl bych se&nbsp;okamžitě rozběhl zpátky k&nbsp;Malfentiům&nbsp;– i&nbsp;za cenu, že&nbsp;bych tam byl dřív než moje kytice. Záminek bych byl měl dost. Mohl jsem si&nbsp;třeba zapomenout deštník!</span></p>
          <p class="chunk" data-nb-ref-number="217" data-nb-words="26" data-nb-chars="151"><span class="idea" data-nb-ref-number="217" id="idea217" data-nb-words="26" data-nb-chars="151">Ale něco takového jsem nechtěl. Posláním té&nbsp;kytice jsem zaujal skvělý postoj, a&nbsp;ten bylo teď nutno zachovat. Musel jsem klidně čekat, na&nbsp;tahu byli oni.</span></p>
          <p class="chunk" data-nb-ref-number="218" data-nb-words="124" data-nb-chars="688"><span class="idea" data-nb-ref-number="218" id="idea218" data-nb-words="124" data-nb-chars="688">Soustředění, k&nbsp;němuž mi&nbsp;dopomohla má&nbsp;pracovna a&nbsp;od něhož jsem očekával úlevu, mi&nbsp;objasnilo jediné důvody mého zoufalství, které se&nbsp;vystupňovalo až&nbsp;k&nbsp;slzám. Miluju Adu! Ještě jsem však nevěděl, jestli to&nbsp;je&nbsp;to&nbsp;pravé slovo, a&nbsp;tak jsem v&nbsp;analýze pokračoval. Chtěl jsem ji, nejen aby mi&nbsp;patřila, ale taky aby byla mou ženou. Ji, s&nbsp;tím jejím mramorovým obličejem a&nbsp;mladým tělem, ji, s&nbsp;tou její vážností, tak velkou, že&nbsp;nikdy nepochopí můj způsob myšlení, jemuž ji&nbsp;nebudu učit, protože se&nbsp;ho&nbsp;navždy vzdám, ji, která mě&nbsp;naučí životu plnému pochopení a&nbsp;práce. Chtěl jsem ji&nbsp;se&nbsp;vším všudy a&nbsp;všechno všudy jsem chtěl od&nbsp;ní. A&nbsp;tak jsem konečně dospěl k&nbsp;názoru, že&nbsp;to&nbsp;bylo to&nbsp;pravé slovo: Miluju Adu.</span></p>
          <p class="chunk" data-nb-ref-number="219" data-nb-words="120" data-nb-chars="689"><span class="idea" data-nb-ref-number="219" id="idea219" data-nb-words="120" data-nb-chars="689">Měl jsem pocit, že&nbsp;jsem došel k&nbsp;něčemu velmi důležitému, co&nbsp;by&nbsp;mi&nbsp;mohlo být vodítkem. Pryč s&nbsp;váháním! Teď už&nbsp;bylo jedno, vím-li, jestli mě&nbsp;miluje, nebo ne. Bylo třeba se&nbsp;pokusit ji&nbsp;dostat, a&nbsp;mohl-li Giovanni o&nbsp;ní rozhodovat, nebylo už&nbsp;nutno mluvit s&nbsp;ní. Bylo zapotřebí všechno okamžitě vyjasnit a&nbsp;tak rychle dosáhnout štěstí, nebo naopak na&nbsp;všechno zapomenout a&nbsp;uzdravit se. Proč bych měl tolik trpět čekáním? Jakmile bych věděl&nbsp;– a&nbsp;to jsem se&nbsp;mohl dozvědět jedině od&nbsp;Giovanniho&nbsp;– že&nbsp;je&nbsp;Ada pro mne definitivně ztracená, nemusel bych už&nbsp;aspoň bojovat s&nbsp;časem: plynul by&nbsp;pak pomalu dál, aniž bych cítil potřebu ho&nbsp;popohánět. Definitivní věc je&nbsp;vždycky pokojná, protože se&nbsp;oprostila od&nbsp;času.</span></p>
          <p class="chunk" data-nb-ref-number="220" data-nb-words="104" data-nb-chars="613"><span class="idea" data-nb-ref-number="220" id="idea220" data-nb-words="104" data-nb-chars="613">Rozběhl jsem se&nbsp;okamžitě k&nbsp;Giovannimu. Musel jsem na&nbsp;dvě místa; nejprve do&nbsp;jeho kanceláře v&nbsp;ulici, které se&nbsp;dodnes říká Nové domy, protože jí&nbsp;tak říkali naši dědové. Je&nbsp;to&nbsp;ulice poblíž moře, zastíněná vysokými starými domy a&nbsp;k&nbsp;večeru poloprázdná, takže jsem mohl jít rychle. Cestou jsem si&nbsp;sestavoval, co&nbsp;mu&nbsp;povím, aby to&nbsp;bylo co&nbsp;nejkratší. Stačí, když mu&nbsp;řeknu, že&nbsp;jsem se&nbsp;rozhodl vzít si&nbsp;jeho dceru. Nebudu na&nbsp;něho naléhat ani ho&nbsp;přemlouvat. Jako obchodník bude sám vědět, co&nbsp;mi&nbsp;odpovědět, jakmile uslyší, oč&nbsp;ho&nbsp;žádám. Jen mi&nbsp;pořád dělalo starost, mám-li při takové příležitosti mluvit spisovně, nebo dialektem.</span></p>
          <p class="chunk" data-nb-ref-number="221" data-nb-words="182" data-nb-chars="1030"><span class="idea" data-nb-ref-number="221" id="idea221" data-nb-words="182" data-nb-chars="1030">Jenže Giovanni už&nbsp;v&nbsp;kanceláři nebyl, odešel do&nbsp;Tergestea. Vydal jsem se&nbsp;tedy tam. Už&nbsp;ne&nbsp;tak rychle, poněvadž jsem věděl, že&nbsp;na&nbsp;burze budu muset delší dobu čekat, než s&nbsp;ním budu moct mluvit o&nbsp;samotě. Když jsem došel na&nbsp;Via Cavana, musel jsem zpomalit, úzká ulice byla ucpaná davem. A&nbsp;právě v&nbsp;okamžiku, kdy jsem se&nbsp;prodíral tímto davem, se&nbsp;mi&nbsp;jako v&nbsp;nějakém vidění konečně po&nbsp;dlouhých hodinách hledání udělalo jasno: Malfentiovi chtějí, abych si&nbsp;vzal Augustu, a&nbsp;ne Adu, a&nbsp;to z&nbsp;toho prostého důvodu, že&nbsp;Augusta je&nbsp;do&nbsp;mne zamilovaná, zatímco Ada ani v&nbsp;nejmenším, jinak by&nbsp;nebyli zasáhli, aby nás vzdálili. Řekli mi, že&nbsp;kompromituju Augustu, a&nbsp;přitom se&nbsp;Augusta kompromituje sama&nbsp;– tím, že&nbsp;mě&nbsp;miluje. Viděl jsem to&nbsp;v&nbsp;tom okamžiku všechno v&nbsp;tak jasném světle, jako kdyby mi&nbsp;to&nbsp;řekl někdo od&nbsp;nich. A&nbsp;domyslel jsem si&nbsp;taky, že&nbsp;Ada s&nbsp;mým vyhoštěním od&nbsp;Malfentiů souhlasila. Nemiluje mě&nbsp;a&nbsp;nebude mě&nbsp;milovat, alespoň dokud mě&nbsp;miluje její sestra. Uprostřed davu na&nbsp;Via Cavana jsem tedy uvažoval daleko přesněji než ve&nbsp;své samotářské pracovně.</span></p>
          <p class="chunk" data-nb-ref-number="222" data-nb-words="115" data-nb-chars="702"><span class="idea" data-nb-ref-number="222" id="idea222" data-nb-words="115" data-nb-chars="702">Když se&nbsp;dnes ve&nbsp;vzpomínkách vracím k&nbsp;těm pěti památným dnům, které mě&nbsp;přivedly do&nbsp;manželství, žasnu, jak to, že&nbsp;mé&nbsp;city tenkrát nemírnilo vědomí, že&nbsp;mě&nbsp;miluje chuděra Augusta. Od&nbsp;chvíle, co&nbsp;mě&nbsp;vyhnali od&nbsp;Malfentiů, jsem Adu miloval se&nbsp;vztekem. Proč mi&nbsp;nedala aspoň trochu zadostiučinění jasná představa, že&nbsp;mě&nbsp;paní Malfentiová vyhostila nadarmo, protože jsem u&nbsp;nich zůstal dál a&nbsp;tak blízko Adě, totiž v&nbsp;Augustině srdci? Mně naopak její žádost, abych Augustu nekompromitoval, to&nbsp;jest abych si&nbsp;ji&nbsp;vzal, připadala jako další urážka. Cítil jsem k&nbsp;tomu nehezkému děvčeti, které mě&nbsp;milovalo, právě takové opovržení, jaké cítila ke&nbsp;mně, aniž jsem to&nbsp;připouštěl, její krásná sestra, kterou jsem zas miloval já.</span></p>
          <p class="chunk" data-nb-ref-number="223" data-nb-words="88" data-nb-chars="480"><span class="idea" data-nb-ref-number="223" id="idea223" data-nb-words="88" data-nb-chars="480">Přidal jsem znovu do&nbsp;kroku, ale změnil jsem směr a&nbsp;pustil jsem se&nbsp;k&nbsp;domovu. Už&nbsp;jsem nepotřeboval mluvit s&nbsp;Giovannim, teď jsem už&nbsp;věděl, jak se&nbsp;zařídit; a&nbsp;to s&nbsp;takovou zoufalou jistotou, že&nbsp;teď bych se&nbsp;byl už&nbsp;vymanil z&nbsp;toho pomalu plynoucího času a&nbsp;měl konečně pokoj. Kromě toho mluvit o&nbsp;tom s&nbsp;tím nevychovaným Giovannim bylo nebezpečné. Paní Malfentiová mluvila takovým způsobem, že&nbsp;jsem ji&nbsp;pochopil až&nbsp;na&nbsp;Via Cavana. Její muž by&nbsp;byl s&nbsp;to se&nbsp;chovat jinak. Řekl by&nbsp;mi&nbsp;možná rovnou:</span></p>
          <p class="chunk" data-nb-ref-number="224" data-nb-words="14" data-nb-chars="75"><span class="idea" data-nb-ref-number="224" id="idea224" data-nb-words="14" data-nb-chars="75">„Proč si&nbsp;chceš brát Adu? No&nbsp;tak! Neudělal bys líp, kdyby sis vzal Augustu?“</span></p>
          <p class="chunk" data-nb-ref-number="225" data-nb-words="17" data-nb-chars="91"><span class="idea" data-nb-ref-number="225" id="idea225" data-nb-words="17" data-nb-chars="91">Vzpomněl jsem si&nbsp;totiž na&nbsp;jednu jeho poučku, kterou by&nbsp;se&nbsp;mohl v&nbsp;tomto případě dobře řídit:</span></p>
          <p class="chunk" data-nb-ref-number="226" data-nb-words="20" data-nb-chars="122"><span class="idea" data-nb-ref-number="226" id="idea226" data-nb-words="20" data-nb-chars="122">„Musíš vždycky svému protivníkovi řádně vysvětlit, oč&nbsp;jde, protože jen tak budeš mít jistotu, že&nbsp;tomu rozumíš líp než on!“</span></p>
          <p class="chunk" data-nb-ref-number="227" data-nb-words="125" data-nb-chars="718"><span class="idea" data-nb-ref-number="227" id="idea227" data-nb-words="125" data-nb-chars="718">A&nbsp;co pak? Byl by&nbsp;z&nbsp;toho otevřený rozchod. Jedině potom by&nbsp;si&nbsp;mohl čas běžet, jak chce, já&nbsp;už&nbsp;bych neměl nejmenší důvod se&nbsp;do&nbsp;toho plést&nbsp;– byl bych u&nbsp;pevného bodu! Vzpomněl jsem si&nbsp;ještě na&nbsp;další Giovanniho poučku a&nbsp;té jsem se&nbsp;chopil, protože mi&nbsp;dávala velikou naději. Dokázal jsem se&nbsp;jí&nbsp;držet pět dní, celých těch pět dní, v&nbsp;nichž se&nbsp;má&nbsp;vášeň změnila v&nbsp;nemoc. Giovanni rád říkal, že&nbsp;se&nbsp;s&nbsp;likvidováním žádné záležitosti nemá pospíchat, pokud se&nbsp;od&nbsp;této likvidace nedá očekávat nějaká výhoda: každá záležitost se&nbsp;dřív či&nbsp;později likviduje sama, jak dokazuje fakt, že&nbsp;v&nbsp;celých tak dlouhých dějinách světa zůstalo tak málo záležitostí nevyřízených. Dokud se&nbsp;záležitost nelikviduje, může se&nbsp;vždycky ještě obrátit k&nbsp;lepšímu.</span></p>
          <p class="chunk" data-nb-ref-number="228" data-nb-words="58" data-nb-chars="325"><span class="idea" data-nb-ref-number="228" id="idea228" data-nb-words="58" data-nb-chars="325">Nevzpomněl jsem, že&nbsp;Giovanni měl taky jiné poučky, které říkaly opak, a&nbsp;upjal jsem se&nbsp;k&nbsp;tady té. Dospěl jsem k&nbsp;železnému předsevzetí, že&nbsp;neudělám ani krok, dokud se&nbsp;nedozvím, že&nbsp;mou věcí hnulo něco nového v&nbsp;můj prospěch. A&nbsp;měl jsem z&nbsp;toho takovou škodu, že&nbsp;snad kvůli tomu pak už&nbsp;žádné moje předsevzetí nevydrželo tak dlouho.</span></p>
          <p class="chunk" data-nb-ref-number="229" data-nb-words="155" data-nb-chars="884"><span class="idea" data-nb-ref-number="229" id="idea229" data-nb-words="155" data-nb-chars="884">Sotva jsem dospěl k&nbsp;tomuto předsevzetí, dostal jsem vizitku od&nbsp;paní Malfentiové. Poznal jsem její písmo na&nbsp;obálce, a&nbsp;než jsem ji&nbsp;otevřel, napadlo mě&nbsp;v&nbsp;liché naději, že&nbsp;už&nbsp;jen to&nbsp;železné předsevzetí stačilo, aby litovala, že&nbsp;se&nbsp;ke&nbsp;mně zachovala tak špatně, a&nbsp;aby mi&nbsp;nadbíhala. Když jsem zjistil, že&nbsp;na&nbsp;vizitce jsou jen písmena <em>p. r</em>., což znamenalo poděkování za&nbsp;květiny, které jsem jí&nbsp;poslal, vrhl jsem se&nbsp;na&nbsp;postel a&nbsp;zaťal jsem zuby do&nbsp;polštáře, málem jako bych se&nbsp;k&nbsp;němu chtěl přibít, abych se&nbsp;nerozběhl a&nbsp;neporušil své předsevzetí. Jaká ironická vyrovnanost se&nbsp;zračila z&nbsp;té zkratky! Daleko větší než vyrovnanost, o&nbsp;které hovořilo datum, jež jsem připsal na&nbsp;svou navštívenku já&nbsp;a&nbsp;jež už&nbsp;samo o&nbsp;sobě znamenalo jakési předsevzetí a&nbsp;možná i&nbsp;výčitku. <em>Remember</em>, řekl Karel&nbsp;I., než mu&nbsp;usekli hlavu, a&nbsp;zřejmě tím myslel ten den! Já&nbsp;taky vyzval svou protivnici, aby pamatovala a&nbsp;aby se&nbsp;bála!</span></p>
          <p class="chunk" data-nb-ref-number="230" data-nb-words="33" data-nb-chars="182"><span class="idea" data-nb-ref-number="230" id="idea230" data-nb-words="33" data-nb-chars="182">Bylo to&nbsp;pět strašných dnů a&nbsp;strašných nocí a&nbsp;já bděl nad jejich úsvity a&nbsp;západy, které znamenaly konec a&nbsp;začátek a&nbsp;přibližovaly hodinu mé&nbsp;svobody, svobody bít se&nbsp;znovu za&nbsp;svou lásku.</span></p>
          <p class="chunk" data-nb-ref-number="231" data-nb-words="190" data-nb-chars="1108"><span class="idea" data-nb-ref-number="231" id="idea231" data-nb-words="190" data-nb-chars="1108">Připravoval jsem se&nbsp;na&nbsp;ten boj. Teď už&nbsp;jsem věděl, jakého mě&nbsp;mé&nbsp;děvče chce. Vzpomínám si&nbsp;na&nbsp;své tehdejší předsevzetí tak snadno především proto, že&nbsp;zrovna takové předsevzetí jsem učinil znovu, není to&nbsp;tak dávno, a&nbsp;pak taky proto, že&nbsp;jsem si&nbsp;je&nbsp;napsal na&nbsp;kus papíru, který mám dodnes. Předsevzal jsem si, že&nbsp;budu vážnější. To&nbsp;znamenalo, že&nbsp;tedy nebudu vyprávět historky, jež budí smích, ale mne ostouzejí, a&nbsp;kvůli nimž mě&nbsp;nehezká Augusta miluje a&nbsp;moje Ada s&nbsp;opovržením odmítá. Dále to&nbsp;byl úmysl chodit každé ráno v&nbsp;osm do&nbsp;kanceláře, kde jsem se&nbsp;už&nbsp;takovou dobu neukázal, ne&nbsp;snad abych se&nbsp;s&nbsp;Olivim přel o&nbsp;svých právech, nýbrž abych s&nbsp;ním pracoval a&nbsp;tak mohl časem převzít sám správu svých obchodních záležitostí. To&nbsp;všechno se&nbsp;mělo uskutečnit, až&nbsp;bude doba trochu klidnější, právě tak jako jsem měl později, to&nbsp;znamená, až&nbsp;zase nabudu svobody, přestat kouřit; teď jsem si&nbsp;to&nbsp;strašné mezidobí nemohl ještě ztěžovat. Adu čekal dokonalý manžel. Proto jsem měl ještě různé jiné záměry, jako věnovat se&nbsp;vážné četbě nebo půlhodinku denně šermovat a&nbsp;párkrát týdně jezdit na&nbsp;koni. Čtyřiadvacet hodin dne sotva stačilo.</span></p>
          <p class="chunk" data-nb-ref-number="232" data-nb-words="141" data-nb-chars="810"><span class="idea" data-nb-ref-number="232" id="idea232" data-nb-words="141" data-nb-chars="810">Během těch dlouhých dnů odloučení mě&nbsp;ani na&nbsp;hodinu neopustila nejtrpčí žárlivost. To&nbsp;předsevzetí zbavit se&nbsp;všech vad, abych byl po&nbsp;několika týdnech připraven dobýt Adu, bylo jistě hrdinské. Ale co&nbsp;do&nbsp;té&nbsp;doby? Nechají ji&nbsp;ostatní muži z&nbsp;města na&nbsp;pokoji, nebudou se&nbsp;pokoušet vzít mi&nbsp;moji paní, zatímco já&nbsp;se&nbsp;budu podrobovat nejtvrdšímu odříkání? Určitě se&nbsp;mezi nimi najde někdo, kdo se&nbsp;nepotřebuje tak školit, aby byl příznivě přijat. Věděl jsem, nebo jsem si&nbsp;myslel, že&nbsp;vím, že&nbsp;kdyby Ada našla někoho, kdo by&nbsp;jí&nbsp;vyhovoval, řekla by&nbsp;ano a&nbsp;nečekala by, až&nbsp;se&nbsp;zamiluje. Kdykoli jsem v&nbsp;těch dnech potkal dobře oblečeného, zdravého a&nbsp;vyrovnaného muže, cítil jsem k&nbsp;němu nenávist, protože jsem měl dojem, že&nbsp;by&nbsp;se&nbsp;mohl hodit Adě. Nač se&nbsp;z&nbsp;těch dnů nejlíp pamatuju, je&nbsp;žárlivost, která se&nbsp;snesla na&nbsp;můj život jako mlha.</span></p>
          <p class="chunk" data-nb-ref-number="233" data-nb-words="36" data-nb-chars="198"><span class="idea" data-nb-ref-number="233" id="idea233" data-nb-words="36" data-nb-chars="198">Na&nbsp;té&nbsp;strašné úzkosti, aby mi&nbsp;zatím někdo Adu nevzal, není nic k&nbsp;smíchu, uváží-li se, jak to&nbsp;nakonec dopadlo. Když si&nbsp;teď vzpomenu na&nbsp;ty&nbsp;dny plné vášně, cítím ke&nbsp;svému věšteckému duchu veliký obdiv.</span></p>
          <p class="chunk" data-nb-ref-number="234" data-nb-words="45" data-nb-chars="250"><span class="idea" data-nb-ref-number="234" id="idea234" data-nb-words="45" data-nb-chars="250">Několikrát jsem v&nbsp;noci obcházel kolem jejich oken. Nahoře se&nbsp;zřejmě dál bavili, tak jako když jsem tam býval i&nbsp;já. O&nbsp;půlnoci nebo chvíli předtím se&nbsp;v&nbsp;saloně zhasínalo. A&nbsp;já prchal, aby mě&nbsp;nezahlédl nějaký host, který musel každou chvíli vyjít z&nbsp;domu.</span></p>
          <p class="chunk" data-nb-ref-number="235" data-nb-words="115" data-nb-chars="654"><span class="idea" data-nb-ref-number="235" id="idea235" data-nb-words="115" data-nb-chars="654">Kromě toho mi&nbsp;celé ty&nbsp;dny hodinu po&nbsp;hodině ztrpčovala ještě netrpělivost. Proč se&nbsp;po&nbsp;mně nikdo neptá? Proč něco nedělá Giovanni? Jak to, že&nbsp;se&nbsp;nediví, že&nbsp;mě&nbsp;nevídá ani doma, ani v&nbsp;Tergesteu? Souhlasil tedy i&nbsp;on s&nbsp;tím, abych byl od&nbsp;nich vyhoštěn? Často uprostřed své denní nebo noční procházky jsem se&nbsp;najednou rozběhl domů, abych se&nbsp;ujistil, jestli se&nbsp;někdo nepřišel po&nbsp;mně ptát. A&nbsp;protože jsem nedokázal jít spát v&nbsp;pochybnostech, budil jsem chuděru Mariu, abych se&nbsp;na&nbsp;to&nbsp;zeptal. Pročekal jsem celé hodiny doma, poněvadž tam jsem byl nejsnáz k&nbsp;zastižení. Ale nikdo se&nbsp;po&nbsp;mně neptal, a&nbsp;kdybych se&nbsp;nebyl rozhodl jednat sám, byl bych určitě dodnes svobodný.</span></p>
          <p class="chunk" data-nb-ref-number="236" data-nb-words="110" data-nb-chars="606"><span class="idea" data-nb-ref-number="236" id="idea236" data-nb-words="110" data-nb-chars="606">Jednou večer jsem šel hrát do&nbsp;klubu. Už&nbsp;léta jsem se&nbsp;tam neukázal, jelikož jsem to&nbsp;kdysi slíbil otci. Ale teď se&nbsp;mi&nbsp;zdálo, že&nbsp;ten slib už&nbsp;nemůže platit, otec přece nemohl předvídat, že&nbsp;se&nbsp;ocitnu v&nbsp;takové tíživé situaci a&nbsp;budu tak nutně potřebovat trochu se&nbsp;rozptýlit. Nejdřív jsem vyhrál s&nbsp;takovým štěstím, že&nbsp;mě&nbsp;to&nbsp;sklíčilo, protože mi&nbsp;to&nbsp;připadalo jako odškodnění za&nbsp;neštěstí, které jsem měl v&nbsp;lásce. Pak jsem prohrál, a&nbsp;to mě&nbsp;sklíčilo taky, protože se&nbsp;mi&nbsp;zdálo, že&nbsp;podléhám ve&nbsp;hře, tak jako jsem podlehl v&nbsp;lásce. Hraní se&nbsp;mi&nbsp;okamžitě zprotivilo: nebylo to&nbsp;důstojné mne ani Ady. Tak mě&nbsp;ta&nbsp;láska očistila!</span></p>
          <p class="chunk" data-nb-ref-number="237" data-nb-words="75" data-nb-chars="387"><span class="idea" data-nb-ref-number="237" id="idea237" data-nb-words="75" data-nb-chars="387">Pamatuju se&nbsp;z&nbsp;těch dnů taky na&nbsp;to, jak tato tak drsná skutečnost zničila všecky mé&nbsp;sny o&nbsp;lásce. Od&nbsp;té&nbsp;chvíle byly už&nbsp;ty&nbsp;sny docela jiné. Místo o&nbsp;lásce jsem snil o&nbsp;vítězství. Jednou okrášlila jeden můj sen návštěvou Ada. Byla ustrojena jako nevěsta a&nbsp;šla se&nbsp;mou k&nbsp;oltáři, ale když nás nechali o&nbsp;samotě, nezačali jsme se&nbsp;objímat ani pak. Byl jsem její muž a&nbsp;získal jsem právo se&nbsp;jí&nbsp;zeptat:</span></p>
          <p class="chunk" data-nb-ref-number="238" data-nb-words="10" data-nb-chars="51"><span class="idea" data-nb-ref-number="238" id="idea238" data-nb-words="10" data-nb-chars="51">„Jak jsi mohla dovolit, aby se&nbsp;ke&nbsp;mně tak chovali?“</span></p>
          <p class="chunk" data-nb-ref-number="239" data-nb-words="5" data-nb-chars="22"><span class="idea" data-nb-ref-number="239" id="idea239" data-nb-words="5" data-nb-chars="22">O&nbsp;jiná práva mi&nbsp;nešlo.</span></p>
          <p class="chunk" data-nb-ref-number="240" data-nb-words="88" data-nb-chars="511"><span class="idea" data-nb-ref-number="240" id="idea240" data-nb-words="88" data-nb-chars="511">Našel jsem v&nbsp;šuplíku náčrtky dopisů psaných Adě a&nbsp;Giovannimu a&nbsp;paní Malfentiové. Jsou z&nbsp;těch dnů. Paní Malfentiové jsem napsal prostý dopis, kterým jsem se&nbsp;s&nbsp;ní loučil, poněvadž odjíždím na&nbsp;dlouhou cestu. Nepamatuju se&nbsp;však, že&nbsp;bych měl někdy něco takového v&nbsp;úmyslu: nemohl jsem přece opustit město, dokud jsem si&nbsp;nebyl jist, že&nbsp;za&nbsp;mnou někdo nepřijde. To&nbsp;neštěstí, kdyby přišli a&nbsp;nenašli mě&nbsp;doma! Žádný z&nbsp;těch dopisů nebyl odeslán. Myslím si&nbsp;dokonce, že&nbsp;jsem je&nbsp;psal, jen abych zachytil na&nbsp;papíře své myšlenky.</span></p>
          <p class="chunk" data-nb-ref-number="241" data-nb-words="32" data-nb-chars="208"><span class="idea" data-nb-ref-number="241" id="idea241" data-nb-words="32" data-nb-chars="208">Už&nbsp;léta jsem se&nbsp;pokládal za&nbsp;nemocného, ale byla to&nbsp;nemoc, kterou trpěli spíš druzí než já. Tenkrát jsem poznal „bolestivou“ nemoc, spoustu nepříjemných fyzických pocitů, z&nbsp;kterých jsem byl nesmírně nešťastný.</span></p>
          <p class="chunk" data-nb-ref-number="242" data-nb-words="173" data-nb-chars="964"><span class="idea" data-nb-ref-number="242" id="idea242" data-nb-words="173" data-nb-chars="964">Začalo to&nbsp;takto: vstal jsem jednou kolem jedné po&nbsp;půlnoci, poněvadž jsem nemohl usnout, a&nbsp;kráčel jsem vlahou nocí, až&nbsp;jsem došel k&nbsp;jedné předměstské kavárně, kde jsem nikdy nebyl a&nbsp;kde jsem tedy nemohl potkat žádného známého, což mi&nbsp;bylo velmi milé, poněvadž bych byl rád pokračoval v&nbsp;diskusi s&nbsp;paní Malfentiovou, do&nbsp;které jsem se&nbsp;pustil už&nbsp;na&nbsp;posteli, a&nbsp;nechtěl jsem, aby se&nbsp;mi&nbsp;do&nbsp;toho někdo pletl. Paní Malfentiová mi&nbsp;dělala výčitky. Říkala, že&nbsp;jsem se&nbsp;jejím dcerám pokoušel pod stolem šlapat na&nbsp;nohy. Studený pot mě&nbsp;zaléval, když jsem si&nbsp;pomyslel, že&nbsp;se&nbsp;mi&nbsp;teď možná u&nbsp;Malfentiů skutečně vyčítá něco takového. Nepřítomný je&nbsp;vždycky vinen a&nbsp;možná že&nbsp;mého vyhoštění využili, aby se&nbsp;spolčili proti mně. V&nbsp;ostrém světle kavárny byla už&nbsp;obrana snazší. Pravda, kolikrát bych se&nbsp;byl rád dotkl nohou Adiny nožky a&nbsp;jednou se&nbsp;mi&nbsp;dokonce zdálo, že&nbsp;se&nbsp;mi&nbsp;to&nbsp;podařilo a&nbsp;že o&nbsp;tom věděla. Pak se&nbsp;ovšem ukázalo, že&nbsp;jsem se&nbsp;tiskl k&nbsp;dřevěné noze stolu, a&nbsp;ten přece mluvit nemohl.</span></p>
          <p class="chunk" data-nb-ref-number="243" data-nb-words="58" data-nb-chars="332"><span class="idea" data-nb-ref-number="243" id="idea243" data-nb-words="58" data-nb-chars="332">Předstíral jsem zájem o&nbsp;biliár. Jakýsi pán, opírající se&nbsp;o&nbsp;berlu, přistoupil blíž a&nbsp;sedl si&nbsp;vedle mě. Poručil si&nbsp;citronádu, a&nbsp;poněvadž číšník čekal, co&nbsp;si&nbsp;poručím já, dal jsem si&nbsp;ji&nbsp;taky, přestože citrony nesnáším. Mezitím se&nbsp;berla opřená o&nbsp;pohovku, kde jsme seděli, svezla na&nbsp;zem a&nbsp;já se&nbsp;málem instinktivně sklonil, abych ji&nbsp;zvedl.</span></p>
          <p class="chunk" data-nb-ref-number="244" data-nb-words="10" data-nb-chars="62"><span class="idea" data-nb-ref-number="244" id="idea244" data-nb-words="10" data-nb-chars="62">„Á, Zeno!“ poznal mě&nbsp;kulhavec, zrovna když mi&nbsp;chtěl poděkovat.</span></p>
          <p class="chunk" data-nb-ref-number="245" data-nb-words="39" data-nb-chars="210"><span class="idea" data-nb-ref-number="245" id="idea245" data-nb-words="39" data-nb-chars="210">„Tullio!“ vykřikl jsem překvapeně a&nbsp;podal jsem mu&nbsp;ruku. Chodili jsme spolu do&nbsp;školy a&nbsp;už léta jsme se&nbsp;neviděli. Věděl jsem o&nbsp;něm, že&nbsp;po&nbsp;dokončení střední školy nastoupil do&nbsp;jakési banky a&nbsp;že tam má&nbsp;pěkné místo.</span></p>
          <p class="chunk" data-nb-ref-number="246" data-nb-words="40" data-nb-chars="227"><span class="idea" data-nb-ref-number="246" id="idea246" data-nb-words="40" data-nb-chars="227">Byl jsem pořád ještě tak roztržitý, že&nbsp;jsem se&nbsp;rovnou zeptal, čím to, že&nbsp;má&nbsp;pravou nohu najednou kratší a&nbsp;musí chodit o&nbsp;berli. Výtečně naložen mi&nbsp;vyprávěl, že&nbsp;před půl rokem onemocněl revmatismem a&nbsp;ten mu&nbsp;nakonec zmrzačil nohu.</span></p>
          <p class="chunk" data-nb-ref-number="247" data-nb-words="29" data-nb-chars="167"><span class="idea" data-nb-ref-number="247" id="idea247" data-nb-words="29" data-nb-chars="167">Okamžitě jsem mu&nbsp;začal radit nejrůznější kúry. To&nbsp;je&nbsp;nejlepší způsob, jak bez velké námahy předstírat živou účast. Ale on&nbsp;je&nbsp;už&nbsp;všechny prodělal. A&nbsp;tak jsem radil dál:</span></p>
          <p class="chunk" data-nb-ref-number="248" data-nb-words="20" data-nb-chars="101"><span class="idea" data-nb-ref-number="248" id="idea248" data-nb-words="20" data-nb-chars="101">„Proč nejsi v&nbsp;tuhle dobu dávno v&nbsp;posteli? Nezdá se&nbsp;mi, že&nbsp;by&nbsp;ti&nbsp;ten noční vzduch zrovna dělal dobře.“</span></p>
          <p class="chunk" data-nb-ref-number="249" data-nb-words="140" data-nb-chars="833"><span class="idea" data-nb-ref-number="249" id="idea249" data-nb-words="140" data-nb-chars="833">Odpověděl dobromyslným žertem, že&nbsp;ani mně noční vzduch zrovna neprospívá, protože kdo netrpí revmatismem, ten si&nbsp;ho&nbsp;může, pokud je&nbsp;živ, vždycky ještě uhnat. A&nbsp;právo chodit pozdě spát přiznává dokonce i&nbsp;rakouská ústava. Ostatně na&nbsp;rozdíl od&nbsp;obecného mínění nemá teplo a&nbsp;zima s&nbsp;revmatismem nic společného. Studoval svou nemoc, studium jejích příčin a&nbsp;léků bylo dokonce jediné, co&nbsp;na&nbsp;tom světě dělal: dlouhou dovolenou z&nbsp;banky potřeboval spíš k&nbsp;prohloubení tohoto studia než k&nbsp;léčení. Pak mi&nbsp;vyprávěl, že&nbsp;právě prodělává zvláštní kúru. Jí&nbsp;denně obrovské množství citronů. Toho dne jich spolykal už&nbsp;třicet, ale doufá, že&nbsp;bude-li se&nbsp;v&nbsp;tom cvičit, dokáže jich sníst i&nbsp;víc. Svěřil se&nbsp;mi, že&nbsp;podle jeho názoru jsou citrony dobré i&nbsp;pro řadu jiných nemocí. Co&nbsp;je&nbsp;jí, cítí, že&nbsp;mu&nbsp;přílišné kouření, kterému propadl i&nbsp;on, už&nbsp;nedělá takové potíže.</span></p>
          <p class="chunk" data-nb-ref-number="250" data-nb-words="83" data-nb-chars="502"><span class="idea" data-nb-ref-number="250" id="idea250" data-nb-words="83" data-nb-chars="502">Když jsem si&nbsp;představil to&nbsp;množství kyseliny, přeběhl mi&nbsp;po&nbsp;zádech mráz, ale tuto představu okamžitě vystřídala jiná a&nbsp;poněkud radostnější: neměl jsem sice citrony rád, ale kdyby mi&nbsp;umožnily dělat bez úhony, co&nbsp;musím nebo chci, a&nbsp;přitom mě&nbsp;zprostily všeho dalšího odříkání, polykal bych jich taky tolik. Úplná svoboda znamená, že&nbsp;si&nbsp;člověk může dělat, co&nbsp;chce, pod podmínkou, že&nbsp;bude dělat taky všelicos, co&nbsp;se&nbsp;mu&nbsp;líbí míň. Skutečné otroctví znamená být odsouzen k&nbsp;odříkání&nbsp;– ne&nbsp;Herkules, ale Tantalos.</span></p>
          <p class="chunk" data-nb-ref-number="251" data-nb-words="74" data-nb-chars="403"><span class="idea" data-nb-ref-number="251" id="idea251" data-nb-words="74" data-nb-chars="403">Potom začal i&nbsp;Tullio předstírat hrozný zájem, jak se&nbsp;mi&nbsp;vede. Byl jsem pevně rozhodnut, že&nbsp;mu&nbsp;o&nbsp;své nešťastné lásce nepovím, ale potřeboval jsem si&nbsp;ulevit. Mluvil jsem o&nbsp;svých potížích (tak jsem tomu říkal, a&nbsp;přitom vím určitě, že&nbsp;to&nbsp;žádné skutečné potíže nebyly) a&nbsp;tak jsem je&nbsp;přeháněl, že&nbsp;jsem měl nakonec v&nbsp;očích slzy, zatímco Tulliovi bylo čím dál líp, poněvadž měl dojem, že&nbsp;jsem na&nbsp;tom hůř než on.</span></p>
          <p class="chunk" data-nb-ref-number="252" data-nb-words="63" data-nb-chars="367"><span class="idea" data-nb-ref-number="252" id="idea252" data-nb-words="63" data-nb-chars="367">Zeptal se&nbsp;mě, jestli pracuju. Celé město vědělo, že&nbsp;nic nedělám, a&nbsp;já měl strach, aby mi&nbsp;nezáviděl, protože jsem v&nbsp;té chvíli naprosto nutně potřeboval být litován. A&nbsp;tak jsem zalhal. Řekl jsem mu, že&nbsp;pracuju ve&nbsp;své kanceláři, ne&nbsp;mnoho, ale přinejmenším šest hodin denně, a&nbsp;dalších šest hodin mi&nbsp;zaberou náramně spletité záležitosti, které jsem zdědil po&nbsp;otci a&nbsp;matce.</span></p>
          <p class="chunk" data-nb-ref-number="253" data-nb-words="17" data-nb-chars="104"><span class="idea" data-nb-ref-number="253" id="idea253" data-nb-words="17" data-nb-chars="104">„Dvanáct hodin,“ poznamenal Tullio a&nbsp;se spokojeným úsměvem mi&nbsp;dopřál to, po&nbsp;čem jsem bažil, svůj soucit:</span></p>
          <p class="chunk" data-nb-ref-number="254" data-nb-words="6" data-nb-chars="34"><span class="idea" data-nb-ref-number="254" id="idea254" data-nb-words="6" data-nb-chars="34">„Není ti&nbsp;opravdu co&nbsp;závidět, věř!“</span></p>
          <p class="chunk" data-nb-ref-number="255" data-nb-words="44" data-nb-chars="241"><span class="idea" data-nb-ref-number="255" id="idea255" data-nb-words="44" data-nb-chars="241">Bylo tomu přesně tak a&nbsp;já jsem tím byl tak dojat, že&nbsp;jsem se&nbsp;musel přemáhat, aby mi&nbsp;nevyhrkly slzy. Cítil jsem se&nbsp;nešťastný jako snad nikdy, a&nbsp;pochopitelně že&nbsp;v&nbsp;takovém nezdravém stavu útrpnosti se&nbsp;sebou samým se&nbsp;mi&nbsp;mohlo snadno leccos stát.</span></p>
          <p class="chunk" data-nb-ref-number="256" data-nb-words="91" data-nb-chars="562"><span class="idea" data-nb-ref-number="256" id="idea256" data-nb-words="91" data-nb-chars="562">Tullio začal znovu o&nbsp;své nemoci, která představovala taky jeho hlavní zábavu. Prostudoval si&nbsp;anatomii nohy a&nbsp;se smíchem mi&nbsp;vypravoval, že&nbsp;jde-li člověk rychlým krokem, pak doba, v&nbsp;níž takový krok probíhá, nepřesahuje půl vteřiny a&nbsp;během této půl vteřiny je&nbsp;v&nbsp;pohybu neméně než čtyřiapadesát svalů. Ustrnul jsem a&nbsp;mé myšlenky se&nbsp;okamžitě rozběhly k&nbsp;mým nohám hledat tam ten obludný stroj. Myslím, že&nbsp;ho&nbsp;našly. Těch čtyřiapadesát soukolí jsem v&nbsp;něm přirozeně nerozeznal, jen cosi ohromně složitého, co&nbsp;se&nbsp;okamžitě porouchalo, sotva jsem na&nbsp;to&nbsp;upjal svou pozornost.</span></p>
          <p class="chunk" data-nb-ref-number="257" data-nb-words="91" data-nb-chars="492"><span class="idea" data-nb-ref-number="257" id="idea257" data-nb-words="91" data-nb-chars="492">A&nbsp;tak jsem tedy z&nbsp;té kavárny odešel s&nbsp;kulháním a&nbsp;několik dnů jsem se&nbsp;ho&nbsp;nezbavil. Chůze se&nbsp;pro mne stala tíživou a&nbsp;navíc lehce bolestivou prací. Vypadalo to, jako by&nbsp;se&nbsp;té&nbsp;změti mechanismů nedostával olej, a&nbsp;proto o&nbsp;sebe při pohybu střídavě dřely. Za&nbsp;pár dnů to&nbsp;poněkud povolilo, protože mě&nbsp;postihlo něco horšího, jak se&nbsp;o&nbsp;tom hned zmíním. Ale ještě dnes, když o&nbsp;tom píšu, dívá-li se&nbsp;někdo na&nbsp;mne, když se&nbsp;pohybuju, uvádí mě&nbsp;těch čtyřiapadesát pohybů do&nbsp;rozpaků a&nbsp;mám co&nbsp;dělat, abych neupadl.</span></p>
          <p class="chunk" data-nb-ref-number="258" data-nb-words="46" data-nb-chars="230"><span class="idea" data-nb-ref-number="258" id="idea258" data-nb-words="46" data-nb-chars="230">Tuhle potíž má&nbsp;na&nbsp;svědomí Ada. V&nbsp;době lásky se&nbsp;stává plno zvěře obětí lovců nebo jiných zvířat. Já&nbsp;se&nbsp;v&nbsp;té době stal obětí nemoci a&nbsp;jsem si&nbsp;jist, že&nbsp;kdybych se&nbsp;byl o&nbsp;tom obludném stroji dozvěděl jindy, nebylo by&nbsp;mi&nbsp;to&nbsp;udělalo nic.</span></p>
          <p class="chunk" data-nb-ref-number="259" data-nb-words="86" data-nb-chars="526"><span class="idea" data-nb-ref-number="259" id="idea259" data-nb-words="86" data-nb-chars="526">Pár poznámek na&nbsp;listu papíru, který jsem si&nbsp;schoval, mi&nbsp;připomíná další zvláštní dobrodružství z&nbsp;oněch dnů. Kromě záznamu o&nbsp;další poslední cigaretě, doprovázeného projevem důvěry, že&nbsp;se&nbsp;uzdravím z&nbsp;nemoci oněch čtyřiapadesáti pohybů, je&nbsp;tam také pokus o&nbsp;báseň věnovanou… mouše. Kdybych nevěděl, jak se&nbsp;věci mají, řekl bych, že&nbsp;ty&nbsp;verše sepsala nějaká ctihodná slečna, která tyká tvorům, o&nbsp;nichž pěje; ale protože jsem je&nbsp;složil já, nezbývá mi&nbsp;než věřit, že&nbsp;byl-li jsem já&nbsp;schopen něčeho takového, pak už&nbsp;je&nbsp;každý schopen všeho.</span></p>
          <p class="chunk" data-nb-ref-number="260" data-nb-words="109" data-nb-chars="623"><span class="idea" data-nb-ref-number="260" id="idea260" data-nb-words="109" data-nb-chars="623">Tak tedy jak se&nbsp;ty&nbsp;verše zrodily: vrátil jsem se&nbsp;domů pozdě v&nbsp;noci, a&nbsp;místo abych si&nbsp;šel lehnout, odebral jsem se&nbsp;do&nbsp;pracovny a&nbsp;tam jsem si&nbsp;zapálil plynovou lampu. V&nbsp;jejím světle mě&nbsp;začala obtěžovat moucha. Podařilo se&nbsp;mi&nbsp;ji&nbsp;plácnout, ale jen slabě, abych se&nbsp;neumazal. Potom jsem na&nbsp;ni&nbsp;zapomněl, ale najednou jsem ji&nbsp;viděl, jak se&nbsp;uprostřed stolu pomalu vzpamatovává. Stála vztyčená a&nbsp;vypadala vyšší než předtím, protože měla jednu nožku bez vlády a&nbsp;nemohla ji&nbsp;pokrčit. Dvěma zadními nožkami si&nbsp;vytrvale hladila křídla. Pak se&nbsp;pokusila pohnout, ale spadla na&nbsp;záda. Zvedla se&nbsp;tedy a&nbsp;vrátila se&nbsp;umíněně ke&nbsp;své vytrvalé práci.</span></p>
          <p class="chunk" data-nb-ref-number="261" data-nb-words="102" data-nb-chars="585"><span class="idea" data-nb-ref-number="261" id="idea261" data-nb-words="102" data-nb-chars="585">A&nbsp;tu jsem tedy napsal ty&nbsp;verše, poněvadž jsem pln úžasu objevil, že&nbsp;ten drobounký tvor, zachvácený takovou bolestí, se&nbsp;ve&nbsp;svém strašlivém úsilí řídí dvěma omyly: tím, že&nbsp;si&nbsp;s&nbsp;takovou umíněností hladila křídla, kterým se&nbsp;nic nestalo, dávala moucha v&nbsp;prvé řadě najevo, že&nbsp;neví, z&nbsp;kterého orgánu pochází její bolest; a&nbsp;vytrvalost jejího úsilí pak dokazovala, že&nbsp;v&nbsp;její nepatrné mysli je&nbsp;základní víra, že&nbsp;na&nbsp;zdraví má&nbsp;právo každý, a&nbsp;pokud nás opustilo, musí se&nbsp;zase vrátit. Byly to&nbsp;omyly, jež lze snadno omluvit, jde-li o&nbsp;hmyz, který žije jen jednu roční dobu a&nbsp;nemá čas nabýt zkušeností.</span></p>
          <p class="chunk" data-nb-ref-number="262" data-nb-words="109" data-nb-chars="590"><span class="idea" data-nb-ref-number="262" id="idea262" data-nb-words="109" data-nb-chars="590">Ale přišla neděle. Uplynul pátý den od&nbsp;mé&nbsp;poslední návštěvy u&nbsp;Malfentiů. Ač&nbsp;pracuju málo, ke&nbsp;svátečním dnům, které dělí život v&nbsp;kratší úseky a&nbsp;tím ho&nbsp;dělají snesitelnějším, jsem odjakživa choval velkou úctu. Tímto svátečním dnem končil i&nbsp;pro mne lopotný týden a&nbsp;měl jsem právo se&nbsp;z&nbsp;toho radovat. Nezměnil jsem své plány ani v&nbsp;nejmenším, ale pro ten den prostě neplatily a&nbsp;já si&nbsp;řekl, že&nbsp;se&nbsp;sejdu s&nbsp;Adou. Nepokazím ty&nbsp;plány ani slovíčkem, ale musím se&nbsp;s&nbsp;ní vidět, protože je&nbsp;taky možné, že&nbsp;se&nbsp;už&nbsp;celá věc změnila v&nbsp;můj prospěch a&nbsp;že by&nbsp;tedy byla hrozná škoda, kdybych se&nbsp;dál zbytečně trápil.</span></p>
          <p class="chunk" data-nb-ref-number="263" data-nb-words="57" data-nb-chars="288"><span class="idea" data-nb-ref-number="263" id="idea263" data-nb-words="57" data-nb-chars="288">A&nbsp;tak jsem se&nbsp;tedy v&nbsp;poledne rozběhl, pokud mi&nbsp;to&nbsp;dovolily chuděry mé&nbsp;nohy, do&nbsp;města a&nbsp;na ulici, kudy musela paní Malfentiová s&nbsp;dcerami, jak jsem věděl, cestou ze&nbsp;mše. Byla neděle plná slunce, a&nbsp;jak jsem šel, myslel jsem na&nbsp;to, že&nbsp;mě&nbsp;možná v&nbsp;městě očekává to, nač tak čekám&nbsp;– Adina láska!</span></p>
          <p class="chunk" data-nb-ref-number="264" data-nb-words="104" data-nb-chars="578"><span class="idea" data-nb-ref-number="264" id="idea264" data-nb-words="104" data-nb-chars="578">Nebylo tomu tak, ale na&nbsp;chvíli jsem měl tu&nbsp;iluzi. Štěstí mi&nbsp;neuvěřitelně přálo. Ocitl jsem se&nbsp;tváří v&nbsp;tvář Adě, samotné Adě. Podlomila se&nbsp;mi&nbsp;kolena a&nbsp;zalapal jsem po&nbsp;dechu. Co&nbsp;teď? Podle svého předsevzetí jsem měl ustoupit s&nbsp;odměřeným pohledem a&nbsp;nechat ji&nbsp;přejít. Měl jsem však v&nbsp;hlavě trochu zmatek, protože předtím byla ta&nbsp;předsevzetí jiná a&nbsp;podle jednoho z&nbsp;nich, jak jsem se&nbsp;pamatoval, jsem si&nbsp;s&nbsp;ní měl promluvit otevřeně a&nbsp;dozvědět se&nbsp;svůj osud přímo z&nbsp;jejích úst. Neustoupil jsem tedy, a&nbsp;když mě&nbsp;pozdravila, jako bychom se&nbsp;rozešli před pěti minutami, připojil jsem se&nbsp;k&nbsp;ní.</span></p>
          <p class="chunk" data-nb-ref-number="265" data-nb-words="2" data-nb-chars="9"><span class="idea" data-nb-ref-number="265" id="idea265" data-nb-words="2" data-nb-chars="9">Řekla mi:</span></p>
          <p class="chunk" data-nb-ref-number="266" data-nb-words="7" data-nb-chars="45"><span class="idea" data-nb-ref-number="266" id="idea266" data-nb-words="7" data-nb-chars="45">„Dobrý den, pane Cosini! Mám trochu naspěch.“</span></p>
          <p class="chunk" data-nb-ref-number="267" data-nb-words="5" data-nb-chars="40"><span class="idea" data-nb-ref-number="267" id="idea267" data-nb-words="5" data-nb-chars="40">„Dovolíte, abych vás kousek doprovodil?“</span></p>
          <p class="chunk" data-nb-ref-number="268" data-nb-words="166" data-nb-chars="892"><span class="idea" data-nb-ref-number="268" id="idea268" data-nb-words="166" data-nb-chars="892">S&nbsp;úsměvem souhlasila. Měl jsem promluvit, nebo ne? Dodala, že&nbsp;jde rovnou domů, a&nbsp;tak jsem pochopil, že&nbsp;mám jen pět minut, abych to&nbsp;řekl, a&nbsp;to jsem ještě plno času ztratil počítáním, stačí-li mi&nbsp;to&nbsp;na&nbsp;všechny ty&nbsp;důležité věci, které jí&nbsp;musím povědět. Raději je&nbsp;neříkat vůbec než je&nbsp;neříct všechny! Mátlo mě&nbsp;taky, že&nbsp;tenkrát bylo u&nbsp;nás v&nbsp;městě pro děvče kompromitující už&nbsp;to, že&nbsp;se&nbsp;dalo doprovázet po&nbsp;ulici mládencem. Ada mi&nbsp;to&nbsp;dovolila. Nemohl jsem se&nbsp;spokojit s&nbsp;tím? Mezitím jsem se&nbsp;na&nbsp;ni&nbsp;díval a&nbsp;přitom jsem se&nbsp;pokoušel cítit znovu a&nbsp;úplně svou lásku, která se&nbsp;zastřela mlhou hněvu a&nbsp;nejistoty. Budu ji&nbsp;mít znovu aspoň ve&nbsp;svých snech? Připadala mi&nbsp;malá a&nbsp;zároveň velká, taková harmonie se&nbsp;linula z&nbsp;jejích tahů. Sny se&nbsp;ke&nbsp;mně vracely v&nbsp;zástupech i&nbsp;zde, vedle ní, skutečné. Byl to&nbsp;můj způsob touhy a&nbsp;já se&nbsp;k&nbsp;němu vrátil s&nbsp;hlubokou radostí. Poslední stopy zlosti a&nbsp;záští se&nbsp;mi&nbsp;vytratily z&nbsp;duše.</span></p>
          <p class="chunk" data-nb-ref-number="269" data-nb-words="8" data-nb-chars="43"><span class="idea" data-nb-ref-number="269" id="idea269" data-nb-words="8" data-nb-chars="43">Ale vtom se&nbsp;za&nbsp;námi ozvalo váhavé oslovení:</span></p>
          <p class="chunk" data-nb-ref-number="270" data-nb-words="3" data-nb-chars="22"><span class="idea" data-nb-ref-number="270" id="idea270" data-nb-words="3" data-nb-chars="22">„S&nbsp;dovolením, slečno!“</span></p>
          <p class="chunk" data-nb-ref-number="271" data-nb-words="87" data-nb-chars="492"><span class="idea" data-nb-ref-number="271" id="idea271" data-nb-words="87" data-nb-chars="492">Pohoršeně jsem se&nbsp;otočil. Kdo se&nbsp;to&nbsp;opovažuje přerušovat vysvětlování, s&nbsp;nímž jsem ještě ani nezačal? Za&nbsp;námi stál jakýsi holobradý, černovlasý a&nbsp;bledý panáček a&nbsp;nedočkavě se&nbsp;díval na&nbsp;Adu. Podíval jsem se&nbsp;na&nbsp;ni&nbsp;rovněž v&nbsp;bláhové naději, že&nbsp;mě&nbsp;požádá o&nbsp;pomoc. Stačilo jediné znamení a&nbsp;byl bych se&nbsp;na&nbsp;to&nbsp;individuum vrhl, abych se&nbsp;ho&nbsp;zeptal, co&nbsp;se&nbsp;to&nbsp;opovažuje. A&nbsp;kéž by&nbsp;chtěl v&nbsp;té své opovážlivosti pokračovat! Kdyby mi&nbsp;bylo dopřáno vybít se&nbsp;brutálním násilím, bylo by&nbsp;okamžitě po&nbsp;mých obtížích.</span></p>
          <p class="chunk" data-nb-ref-number="272" data-nb-words="26" data-nb-chars="146"><span class="idea" data-nb-ref-number="272" id="idea272" data-nb-words="26" data-nb-chars="146">Ale Ada mi&nbsp;to&nbsp;znamení nedala. Podala mu&nbsp;ruku s&nbsp;nenuceným úsměvem, který lehce pozměnil nejen kresbu jejích tváří a&nbsp;úst, ale také třpyt jejích očí:</span></p>
          <p class="chunk" data-nb-ref-number="273" data-nb-words="2" data-nb-chars="12"><span class="idea" data-nb-ref-number="273" id="idea273" data-nb-words="2" data-nb-chars="12">„Pan Guido!“</span></p>
          <p class="chunk" data-nb-ref-number="274" data-nb-words="10" data-nb-chars="67"><span class="idea" data-nb-ref-number="274" id="idea274" data-nb-words="10" data-nb-chars="67">To&nbsp;křestní jméno mě&nbsp;zabolelo. Mne před chvilkou oslovila příjmením.</span></p>
          <p class="chunk" data-nb-ref-number="275" data-nb-words="68" data-nb-chars="392"><span class="idea" data-nb-ref-number="275" id="idea275" data-nb-words="68" data-nb-chars="392">Podíval jsem se&nbsp;líp na&nbsp;toho pana Guida. Byl oblečen s&nbsp;vybranou elegancí a&nbsp;v&nbsp;pravé ruce, na&nbsp;které měl nataženou rukavici, držel hůlku s&nbsp;neobyčejně dlouhou rukojetí ze&nbsp;slonoviny, jakou bych já&nbsp;nenosil, ani kdyby mi&nbsp;za&nbsp;to&nbsp;platili nevím co&nbsp;za&nbsp;kilometr. Vůbec jsem si&nbsp;nevyčítal, že&nbsp;jsem v&nbsp;tom chlapíkovi viděl pro Adu nebezpečí. Některá pochybná individua se&nbsp;strojí elegantně a&nbsp;nosí i&nbsp;takové hole.</span></p>
          <p class="chunk" data-nb-ref-number="276" data-nb-words="46" data-nb-chars="291"><span class="idea" data-nb-ref-number="276" id="idea276" data-nb-words="46" data-nb-chars="291">Adin úsměv mě&nbsp;zahnal zpátky do&nbsp;nejběžnějších společenských kolejí. Představila nás. A&nbsp;já se&nbsp;taky usmál! Adin úsměv připomínal trochu zčeření průzračné vody, které se&nbsp;dotkl lehký větřík. Můj úsměv připomínal taky takový pohyb, ale tentokrát jako by&nbsp;tu&nbsp;vodu rozvlnil kámen, který do&nbsp;ní&nbsp;dopadl.</span></p>
          <p class="chunk" data-nb-ref-number="277" data-nb-words="19" data-nb-chars="133"><span class="idea" data-nb-ref-number="277" id="idea277" data-nb-words="19" data-nb-chars="133">Jmenoval se&nbsp;Guido Speier. Můj úsměv byl ihned přirozenější, protože se&nbsp;mi&nbsp;okamžitě nabízela příležitost povědět mu&nbsp;něco nepříjemného:</span></p>
          <p class="chunk" data-nb-ref-number="278" data-nb-words="3" data-nb-chars="16"><span class="idea" data-nb-ref-number="278" id="idea278" data-nb-words="3" data-nb-chars="16">„Vy jste Němec?“</span></p>
          <p class="chunk" data-nb-ref-number="279" data-nb-words="40" data-nb-chars="249"><span class="idea" data-nb-ref-number="279" id="idea279" data-nb-words="40" data-nb-chars="249">Zdvořile mi&nbsp;odpověděl, že&nbsp;uznává, že&nbsp;podle jména si&nbsp;to&nbsp;o&nbsp;něm může myslet každý. Ale dokumenty ukazují, že&nbsp;jejich rodina je&nbsp;řadu století italská. Mluvil naprosto přirozeně toskánštinou, zatímco já&nbsp;a&nbsp;Ada jsme byli odsouzeni ke&nbsp;svému ohavnému dialektu.</span></p>
          <p class="chunk" data-nb-ref-number="280" data-nb-words="60" data-nb-chars="353"><span class="idea" data-nb-ref-number="280" id="idea280" data-nb-words="60" data-nb-chars="353">Díval jsem se&nbsp;na&nbsp;něho, abych líp slyšel, co&nbsp;říká. Byl to&nbsp;neobyčejně krásný mladý muž; za&nbsp;jeho přirozeně pootevřenými rty bylo vidět dokonale bílé zuby. Jeho oči byly živé a&nbsp;výrazné, a&nbsp;když smekl, zahlédl jsem, že&nbsp;jeho tmavé a&nbsp;trochu zvlněné vlasy pokrývají celou plochu, kterou jim matka příroda vyhradila, zatímco značnou část mé&nbsp;hlavy už&nbsp;zabralo čelo.</span></p>
          <p class="chunk" data-nb-ref-number="281" data-nb-words="23" data-nb-chars="118"><span class="idea" data-nb-ref-number="281" id="idea281" data-nb-words="23" data-nb-chars="118">Byl bych ho&nbsp;nenáviděl, i&nbsp;kdyby tam Ada nebyla, ale má&nbsp;nenávist mě&nbsp;soužila a&nbsp;pokoušel jsem se&nbsp;ji&nbsp;mírnit. Říkal jsem si:</span></p>
          <p class="chunk" data-nb-ref-number="282" data-nb-words="5" data-nb-chars="26"><span class="idea" data-nb-ref-number="282" id="idea282" data-nb-words="5" data-nb-chars="26">„Je pro Adu příliš mladý.“</span></p>
          <p class="chunk" data-nb-ref-number="283" data-nb-words="45" data-nb-chars="254"><span class="idea" data-nb-ref-number="283" id="idea283" data-nb-words="45" data-nb-chars="254">A&nbsp;pak mi&nbsp;taky napadlo, že&nbsp;se&nbsp;k&nbsp;němu chová tak důvěrně a&nbsp;mile, protože jí&nbsp;to&nbsp;přikázal otec. Třeba to&nbsp;byl někdo, kdo byl důležitý pro Malfentiovy obchody, a&nbsp;v&nbsp;takových případech musí, aspoň podle mých představ, spolupracovat celá rodina. Zeptal jsem se&nbsp;ho:</span></p>
          <p class="chunk" data-nb-ref-number="284" data-nb-words="5" data-nb-chars="28"><span class="idea" data-nb-ref-number="284" id="idea284" data-nb-words="5" data-nb-chars="28">„Chcete se&nbsp;v&nbsp;Terstu usadit?“</span></p>
          <p class="chunk" data-nb-ref-number="285" data-nb-words="22" data-nb-chars="109"><span class="idea" data-nb-ref-number="285" id="idea285" data-nb-words="22" data-nb-chars="109">Odpověděl mi, že&nbsp;je&nbsp;v&nbsp;Terstu už&nbsp;měsíc a&nbsp;že zde zakládá obchodní dům. Oddechl jsem si. Mohl jsem si&nbsp;to&nbsp;myslet!</span></p>
          <p class="chunk" data-nb-ref-number="286" data-nb-words="77" data-nb-chars="478"><span class="idea" data-nb-ref-number="286" id="idea286" data-nb-words="77" data-nb-chars="478">Kráčel jsem kulhavě, ale docela nenuceně, protože si&nbsp;toho nikdo nevšímal. Díval jsem se&nbsp;na&nbsp;Adu a&nbsp;snažil se&nbsp;zapomenout na&nbsp;všechno ostatní včetně toho druhého, co&nbsp;šel s&nbsp;námi. Jsem v&nbsp;podstatě člověk přítomnosti a&nbsp;na budoucnost, pokud nezastírá očividnými stíny přítomnost, nemyslím. Ada kráčela mezi námi dvěma a&nbsp;měla v&nbsp;tváři neustále neurčitý výraz radosti, který se&nbsp;blížil takřka úsměvu. Ta&nbsp;radost mi&nbsp;připadala nová. Komu patřil ten úsměv? Mně, poněvadž mě&nbsp;neviděla takovou dobu?</span></p>
          <p class="chunk" data-nb-ref-number="287" data-nb-words="205" data-nb-chars="1177"><span class="idea" data-nb-ref-number="287" id="idea287" data-nb-words="205" data-nb-chars="1177">Poslouchal jsem, o&nbsp;čem mluví. Hovořili o&nbsp;spiritismu a&nbsp;okamžitě jsem pochopil, že&nbsp;Guido uvedl k&nbsp;Malfentiům klepající stoleček. Hořel jsem touhou se&nbsp;ujistit, že&nbsp;ten sladký úsměv bloudící Adě po&nbsp;rtech patří mně, a&nbsp;vpadl jsem jim do&nbsp;řeči s&nbsp;improvizovanou duchařskou historkou. Žádný básník nemohl improvizovat na&nbsp;dané rýmy líp než já. Ještě než jsem věděl, kde vlastně skončím, začal jsem prohlášením, že&nbsp;teď už&nbsp;taky věřím v&nbsp;duchy vzhledem k&nbsp;tomu, co&nbsp;se&nbsp;mi&nbsp;stalo den předtím zrovna na&nbsp;téhle ulici… vlastně ne… tamhle na&nbsp;té&nbsp;vedlejší, vidíte! Pak jsem Adě připomněl, že&nbsp;přece znala profesora Bertiniho, toho, co&nbsp;zemřel nedávno ve&nbsp;Florencii, kam se&nbsp;přestěhoval, když ho&nbsp;přeložili do&nbsp;penze. Dočetl jsem se&nbsp;o&nbsp;jeho smrti v&nbsp;krátké zprávičce kterýchsi místních novin, ale pak jsem to&nbsp;nadobro pustil z&nbsp;hlavy, a&nbsp;kdykoli jsem si&nbsp;na&nbsp;něho vzpomněl, vždycky jsem ho&nbsp;viděl, jak se&nbsp;prochází florentskými Cascinami a&nbsp;užívá zaslouženého odpočinku. A&nbsp;tak tedy když jsem šel včera ulicí rovnoběžnou s&nbsp;tou, po&nbsp;které jdeme, přidal se&nbsp;ke&nbsp;mně&nbsp;– a&nbsp;řekl jsem přesně, na&nbsp;kterém místě&nbsp;– jakýsi pán, který mě&nbsp;znal a&nbsp;já jeho zřejmě taky. Měl takovou divnou chůzi jako ženská, která se&nbsp;kroutí, aby se&nbsp;jí&nbsp;líp šlo.</span></p>
          <p class="chunk" data-nb-ref-number="288" data-nb-words="11" data-nb-chars="65"><span class="idea" data-nb-ref-number="288" id="idea288" data-nb-words="11" data-nb-chars="65">„Určitě, to&nbsp;mohl být jen profesor Bertini!“ řekla Ada se&nbsp;smíchem.</span></p>
          <p class="chunk" data-nb-ref-number="289" data-nb-words="9" data-nb-chars="54"><span class="idea" data-nb-ref-number="289" id="idea289" data-nb-words="9" data-nb-chars="54">Ten smích patřil mně, a&nbsp;tak jsem povzbuzen pokračoval:</span></p>
          <p class="chunk" data-nb-ref-number="290" data-nb-words="31" data-nb-chars="174"><span class="idea" data-nb-ref-number="290" id="idea290" data-nb-words="31" data-nb-chars="174">„Věděl jsem, že&nbsp;ho&nbsp;znám, ale nemohl jsem si&nbsp;vzpomenout, kdo to&nbsp;je. Mluvilo se&nbsp;o&nbsp;politice. Byl to&nbsp;Bertini, už&nbsp;podle všech těch pitomostí, které říkal tím svým bečivým hlasem…“</span></p>
          <p class="chunk" data-nb-ref-number="291" data-nb-words="16" data-nb-chars="78"><span class="idea" data-nb-ref-number="291" id="idea291" data-nb-words="16" data-nb-chars="78">„I&nbsp;ten hlas!“ zasmála se&nbsp;Ada znovu a&nbsp;nedočkavě se&nbsp;na&nbsp;mě&nbsp;dívala, jak to&nbsp;skončí.</span></p>
          <p class="chunk" data-nb-ref-number="292" data-nb-words="17" data-nb-chars="92"><span class="idea" data-nb-ref-number="292" id="idea292" data-nb-words="17" data-nb-chars="92">„Ano, zřejmě to&nbsp;byl Bertini,“ řekl jsem s&nbsp;hranou hrůzou; jaký herec to&nbsp;ve&nbsp;mně přišel nazmar!</span></p>
          <p class="chunk" data-nb-ref-number="293" data-nb-words="41" data-nb-chars="223"><span class="idea" data-nb-ref-number="293" id="idea293" data-nb-words="41" data-nb-chars="223">„Na rozloučenou mi&nbsp;stiskl ruku a&nbsp;pak odhopkoval. Šel jsem několik kroků za&nbsp;ním, abych si&nbsp;to&nbsp;dal trochu dohromady. Teprve když mi&nbsp;zmizel z&nbsp;očí, uvědomil jsem si, že&nbsp;jsem mluvil s&nbsp;Bertinim. S&nbsp;Bertinim, který je&nbsp;už&nbsp;rok mrtev!“</span></p>
          <p class="chunk" data-nb-ref-number="294" data-nb-words="42" data-nb-chars="223"><span class="idea" data-nb-ref-number="294" id="idea294" data-nb-words="42" data-nb-chars="223">Brzy nato se&nbsp;zastavila u&nbsp;brány jejich domu. Stiskla Guidovi ruku a&nbsp;řekla, že&nbsp;ho&nbsp;večer čeká. Potom se&nbsp;rozloučila i&nbsp;se mnou a&nbsp;řekla mi, abych k&nbsp;nim večer přišel, jestli se&nbsp;nebojím, že&nbsp;se&nbsp;budu nudit, budou prý točit stolečkem.</span></p>
          <p class="chunk" data-nb-ref-number="295" data-nb-words="73" data-nb-chars="456"><span class="idea" data-nb-ref-number="295" id="idea295" data-nb-words="73" data-nb-chars="456">Neodpověděl jsem, ani jsem nepoděkoval. Musel jsem si&nbsp;to&nbsp;pozvání promyslet, než je&nbsp;přijmu. Zdálo se&nbsp;mi, že&nbsp;znělo jako projev povinné zdvořilosti. Ano, pro mne možná ten sváteční den skončí tímhle setkáním. Ale chtěl jsem vypadat zdvořile, abych si&nbsp;nechal všechny cesty otevřené a&nbsp;mohl případně přijmout. Zeptal jsem se&nbsp;jí&nbsp;na&nbsp;Giovanniho, poněvadž s&nbsp;ním potřebuju mluvit. Ada mi&nbsp;odpověděla, že&nbsp;ho&nbsp;najdu v&nbsp;kanceláři, šel tam kvůli jakési naléhavé záležitosti.</span></p>
          <p class="chunk" data-nb-ref-number="296" data-nb-words="46" data-nb-chars="240"><span class="idea" data-nb-ref-number="296" id="idea296" data-nb-words="46" data-nb-chars="240">Guido a&nbsp;já jsme tam stáli a&nbsp;dívali se&nbsp;za&nbsp;elegantní postavičkou, která mizela v&nbsp;šeru chodby. Nevím, co&nbsp;si&nbsp;v&nbsp;té chvíli myslel Guido. Co&nbsp;se&nbsp;mne týče, byl jsem nesmírně nešťastný; proč se&nbsp;s&nbsp;tím pozváním neobrátila nejdřív na&nbsp;mne a&nbsp;pak na&nbsp;Guida?</span></p>
          <p class="chunk" data-nb-ref-number="297" data-nb-words="152" data-nb-chars="893"><span class="idea" data-nb-ref-number="297" id="idea297" data-nb-words="152" data-nb-chars="893">Vraceli jsme se&nbsp;společně stejnou cestou skoro až&nbsp;k&nbsp;místu, kde jsme se&nbsp;setkali s&nbsp;Adou. Guido, zdvořilý a&nbsp;nenucený (právě tuhle nenucenost jsem záviděl ostatním ze&nbsp;všeho nejvíc), mluvil pořád ještě o&nbsp;příhodě, kterou jsem si&nbsp;na&nbsp;místě vymyslel a&nbsp;kterou on&nbsp;bral vážně. Ve&nbsp;skutečnosti bylo na&nbsp;té&nbsp;příhodě pravdy jen tolik, že&nbsp;v&nbsp;Terstu žil i&nbsp;po Bertiniho smrti jistý chlapík, který taky žvanil samé hlouposti, chodil, jako by&nbsp;se&nbsp;pohyboval po&nbsp;špičkách, a&nbsp;měl rovněž zvláštní hlas. Poznal jsem ho&nbsp;právě v&nbsp;těch dnech a&nbsp;na chvilku mi&nbsp;připomněl Bertiniho. Bylo mi&nbsp;docela příjemné, že&nbsp;si&nbsp;Guido láme hlavu rozbíráním toho mého výmyslu. Říkal jsem si, že&nbsp;ho&nbsp;nesmím nenávidět, protože to&nbsp;pro Malfentiovy není nic než důležitý obchodní partner; ale byl mi&nbsp;svou hledanou elegancí a&nbsp;svou holí nesympatický. Dokonce tak nesympatický, že&nbsp;jsem se&nbsp;nemohl dočkat, kdy se&nbsp;ho&nbsp;konečně zbavím. Slyšel jsem ho, jak uzavírá:</span></p>
          <p class="chunk" data-nb-ref-number="298" data-nb-words="57" data-nb-chars="331"><span class="idea" data-nb-ref-number="298" id="idea298" data-nb-words="57" data-nb-chars="331">„Je taky možné, že&nbsp;chlapík, o&nbsp;kterém jste mluvil, byl mnohem mladší než Bertini, chodil jako grenadýr a&nbsp;měl mužný hlas a&nbsp;že se&nbsp;celá jeho podobnost omezovala jedině na&nbsp;to, že&nbsp;oba tak hloupě žvanili. To&nbsp;stačilo, aby se&nbsp;vaše představy upjaly k&nbsp;Bertinimu. Ale připustit něco takového by&nbsp;znamenalo taky věřit, že&nbsp;jste velice roztržitý.“</span></p>
          <p class="chunk" data-nb-ref-number="299" data-nb-words="6" data-nb-chars="30"><span class="idea" data-nb-ref-number="299" id="idea299" data-nb-words="6" data-nb-chars="30">Nepomohl jsem mu&nbsp;v&nbsp;jeho úsilí:</span></p>
          <p class="chunk" data-nb-ref-number="300" data-nb-words="14" data-nb-chars="90"><span class="idea" data-nb-ref-number="300" id="idea300" data-nb-words="14" data-nb-chars="90">„Já roztržitý? To&nbsp;je&nbsp;nápad! Jsem přece obchodník. Kam bych přišel, kdybych byl roztržitý!“</span></p>
          <p class="chunk" data-nb-ref-number="301" data-nb-words="42" data-nb-chars="226"><span class="idea" data-nb-ref-number="301" id="idea301" data-nb-words="42" data-nb-chars="226">Pak mi&nbsp;napadlo, že&nbsp;jen marním čas. Chtěl jsem jít za&nbsp;Giovannim. Když už&nbsp;jsem se&nbsp;viděl s&nbsp;dcerou, můžu se&nbsp;vidět i&nbsp;s&nbsp;otcem, na&nbsp;něm přece záleželo daleko méně. Chtěl-li jsem ho&nbsp;zastihnout ještě v&nbsp;kanceláři, musel jsem si&nbsp;pospíšit.</span></p>
          <p class="chunk" data-nb-ref-number="302" data-nb-words="48" data-nb-chars="277"><span class="idea" data-nb-ref-number="302" id="idea302" data-nb-words="48" data-nb-chars="277">Guido hloubal dál o&nbsp;tom, jak velký podíl lze na&nbsp;zázraku přičítat nepozornosti toho, kdo ho&nbsp;koná nebo kdo mu&nbsp;je&nbsp;přítomen. Chtěl jsem se&nbsp;rozloučit a&nbsp;vypadat přinejmenším stejně nenuceně jako on. Odtud ten chvat, značně blízký hrubosti, s&nbsp;nímž jsem ho&nbsp;přerušil a&nbsp;pak se&nbsp;rozloučil.</span></p>
          <p class="chunk" data-nb-ref-number="303" data-nb-words="27" data-nb-chars="155"><span class="idea" data-nb-ref-number="303" id="idea303" data-nb-words="27" data-nb-chars="155">„Pro mne zázraky jsou i&nbsp;nejsou. Nesmí se&nbsp;to&nbsp;komplikovat přílišnými řečmi. Musí se&nbsp;tomu buď věřit, nebo nevěřit, ale v&nbsp;obou případech je&nbsp;to&nbsp;náramně prosté.“</span></p>
          <p class="chunk" data-nb-ref-number="304" data-nb-words="37" data-nb-chars="216"><span class="idea" data-nb-ref-number="304" id="idea304" data-nb-words="37" data-nb-chars="216">Nechtěl jsem mu&nbsp;dát najevo svou antipatii, naopak se&nbsp;mi&nbsp;zdálo, že&nbsp;mu&nbsp;tím, co&nbsp;říkám, dělám ústupek, uváží-li se, že&nbsp;jsem přesvědčený pozitivista a&nbsp;v&nbsp;zázraky nevěřím. Ale byl to&nbsp;ústupek, který jsem udělal velice nerad.</span></p>
          <p class="chunk" data-nb-ref-number="305" data-nb-words="19" data-nb-chars="104"><span class="idea" data-nb-ref-number="305" id="idea305" data-nb-words="19" data-nb-chars="104">Když jsem odcházel, kulhal jsem jako dosud nikdy a&nbsp;jen jsem doufal, že&nbsp;Guida nenapadne se&nbsp;za&nbsp;mnou dívat.</span></p>
          <p class="chunk" data-nb-ref-number="306" data-nb-words="96" data-nb-chars="576"><span class="idea" data-nb-ref-number="306" id="idea306" data-nb-words="96" data-nb-chars="576">Bylo skutečně nutné, abych s&nbsp;Giovannim mluvil. Poznám přitom, jak se&nbsp;mám večer zachovat. Byl jsem pozván Adou a&nbsp;podle Giovanniho chování uvidím, jestli mám to&nbsp;pozvání přijmout, nebo si&nbsp;spíš uvědomit, že&nbsp;odporuje výslovnému přání paní Malfentiové. V&nbsp;mých vztazích k&nbsp;těm lidem musí být jasno, a&nbsp;jestli mi&nbsp;na&nbsp;to&nbsp;nestačí neděle, věnuju tomu i&nbsp;pondělí. Postupoval jsem bez přestání proti svým předsevzetím a&nbsp;ani jsem si&nbsp;to&nbsp;neuvědomoval. Naopak, zdálo se&nbsp;mi, že&nbsp;vykonávám rozhodnutí, k&nbsp;němuž jsem došel po&nbsp;pětidenním uvažování. Tak jsem totiž říkal tomu, co&nbsp;jsem v&nbsp;těch dnech dělal.</span></p>
          <p class="chunk" data-nb-ref-number="307" data-nb-words="23" data-nb-chars="138"><span class="idea" data-nb-ref-number="307" id="idea307" data-nb-words="23" data-nb-chars="138">Giovanni mě&nbsp;přivítal halasným pozdravem, který mi&nbsp;udělal dobře, a&nbsp;vybídl mě, abych se&nbsp;posadil do&nbsp;lenošky stojící u&nbsp;zdi naproti jeho stolu.</span></p>
          <p class="chunk" data-nb-ref-number="308" data-nb-words="6" data-nb-chars="36"><span class="idea" data-nb-ref-number="308" id="idea308" data-nb-words="6" data-nb-chars="36">„Pět minut! Okamžitě se&nbsp;vám věnuju!“</span></p>
          <p class="chunk" data-nb-ref-number="309" data-nb-words="3" data-nb-chars="12"><span class="idea" data-nb-ref-number="309" id="idea309" data-nb-words="3" data-nb-chars="12">A&nbsp;hned nato:</span></p>
          <p class="chunk" data-nb-ref-number="310" data-nb-words="2" data-nb-chars="17"><span class="idea" data-nb-ref-number="310" id="idea310" data-nb-words="2" data-nb-chars="17">„Snad nekulháte?“</span></p>
          <p class="chunk" data-nb-ref-number="311" data-nb-words="65" data-nb-chars="375"><span class="idea" data-nb-ref-number="311" id="idea311" data-nb-words="65" data-nb-chars="375">Zrudl jsem, ale protože jsem měl zrovna šťastný den ve&nbsp;vymýšlení, řekl jsem mu, že&nbsp;jsem uklouzl, když jsem vycházel z&nbsp;kavárny, a&nbsp;dokonce jsem uvedl, v&nbsp;které kavárně se&nbsp;mi&nbsp;to&nbsp;stalo. Lekl jsem se, že&nbsp;by&nbsp;mohl můj kotrmelec přičítat alkoholickému oparu, a&nbsp;se smíchem jsem připojil další podrobnost: zrovna když jsem upadl, byl se&nbsp;mnou jeden známý, který trpí revmatismem a&nbsp;kulhá.</span></p>
          <p class="chunk" data-nb-ref-number="312" data-nb-words="87" data-nb-chars="506"><span class="idea" data-nb-ref-number="312" id="idea312" data-nb-words="87" data-nb-chars="506">U&nbsp;Giovanniho stolu stál jeden jeho zaměstnanec a&nbsp;dva posluhové. Zřejmě nebyla nějaká zásilka zboží v&nbsp;pořádku a&nbsp;Giovanni zrovna prováděl jeden z&nbsp;těch svých drsných zásahů do&nbsp;chodu svého obchodu, o&nbsp;který se&nbsp;málokdy staral, poněvadž chtěl mít hlavu volnou, aby mohl dělat&nbsp;– jak sám říkal&nbsp;– jedině to, co&nbsp;by&nbsp;nikdo jiný místo něho udělat nemohl. Hulákal víc než obvykle, jako by&nbsp;chtěl své příkazy vtlouct do&nbsp;uší svých podřízených. Myslím, že&nbsp;šlo o&nbsp;to stanovit, jak mají vypadat vztahy mezi kanceláří a&nbsp;obchodem.</span></p>
          <p class="chunk" data-nb-ref-number="313" data-nb-words="37" data-nb-chars="209"><span class="idea" data-nb-ref-number="313" id="idea313" data-nb-words="37" data-nb-chars="209">„Tady ten list,“ hulákal Giovanni a&nbsp;vzal z&nbsp;pravé ruky do&nbsp;levé kus papíru, který předtím vytrhl z&nbsp;jakési knihy, „podepíšeš ty, a&nbsp;úředník, který ho&nbsp;od&nbsp;tebe převezme, ti&nbsp;vrátí taky takový, který zas podepíše on.“</span></p>
          <p class="chunk" data-nb-ref-number="314" data-nb-words="16" data-nb-chars="91"><span class="idea" data-nb-ref-number="314" id="idea314" data-nb-words="16" data-nb-chars="91">Zíral do&nbsp;tváří svých podřízených hned přes brýle, hned ponad brýle a&nbsp;na závěr znovu zařval:</span></p>
          <p class="chunk" data-nb-ref-number="315" data-nb-words="2" data-nb-chars="16"><span class="idea" data-nb-ref-number="315" id="idea315" data-nb-words="2" data-nb-chars="16">„Rozuměli jste?“</span></p>
          <p class="chunk" data-nb-ref-number="316" data-nb-words="66" data-nb-chars="350"><span class="idea" data-nb-ref-number="316" id="idea316" data-nb-words="66" data-nb-chars="350">Chtěl začít s&nbsp;tím vysvětlováním zas od&nbsp;začátku, ale mně se&nbsp;to&nbsp;už&nbsp;zdála příliš dlouhá ztráta času. Měl jsem zvláštní pocit, že&nbsp;čím víc si&nbsp;pospíším, tím líp budu moct bojovat o&nbsp;Adu, třebaže pak jsem s&nbsp;velkým překvapením zjistil, že&nbsp;na&nbsp;mne nikdo nečeká a&nbsp;že já&nbsp;taky nečekám na&nbsp;nikoho a&nbsp;vůbec tam nemám co&nbsp;dělat. Šel jsem k&nbsp;Giovannimu s&nbsp;napřaženou rukou:</span></p>
          <p class="chunk" data-nb-ref-number="317" data-nb-words="5" data-nb-chars="26"><span class="idea" data-nb-ref-number="317" id="idea317" data-nb-words="5" data-nb-chars="26">„Přijdu k&nbsp;vám dnes večer.“</span></p>
          <p class="chunk" data-nb-ref-number="318" data-nb-words="9" data-nb-chars="58"><span class="idea" data-nb-ref-number="318" id="idea318" data-nb-words="9" data-nb-chars="58">Okamžitě se&nbsp;mi&nbsp;věnoval, zatímco ostatní se&nbsp;stáhli stranou.</span></p>
          <p class="chunk" data-nb-ref-number="319" data-nb-words="11" data-nb-chars="59"><span class="idea" data-nb-ref-number="319" id="idea319" data-nb-words="11" data-nb-chars="59">„Proč jste se&nbsp;u&nbsp;nás neukázal tak dlouho?“ zeptal se&nbsp;prostě.</span></p>
          <p class="chunk" data-nb-ref-number="320" data-nb-words="65" data-nb-chars="344"><span class="idea" data-nb-ref-number="320" id="idea320" data-nb-words="65" data-nb-chars="344">Byl jsem samým úžasem až&nbsp;zmaten. Právě tuhle otázku jsem čekal od&nbsp;Ady, ale ona mi&nbsp;ji&nbsp;nepoložila, ač&nbsp;jsem na&nbsp;ni&nbsp;měl právo. Kdyby tam nebyli lidé, byl bych s&nbsp;Giovannim promluvil upřímně; on&nbsp;mi&nbsp;tu&nbsp;otázku položil a&nbsp;dokázal, že&nbsp;je&nbsp;bez viny na&nbsp;tom, co&nbsp;jsem od&nbsp;té&nbsp;chvíle pokládal za&nbsp;spiknutí proti sobě. On&nbsp;jediný byl nevinný a&nbsp;zasluhoval moji důvěru.</span></p>
          <p class="chunk" data-nb-ref-number="321" data-nb-words="40" data-nb-chars="235"><span class="idea" data-nb-ref-number="321" id="idea321" data-nb-words="40" data-nb-chars="235">Možná že&nbsp;jsem tenkrát neuvažoval tak jasně a&nbsp;důkazem toho je, že&nbsp;jsem neměl dost trpělivosti počkat, až&nbsp;se&nbsp;posluhové a&nbsp;úředník vzdálí. A&nbsp;kromě toho jsem si&nbsp;chtěl promyslet, jestli Adě v&nbsp;té otázce nezabránil nenadálý příchod pana Guida.</span></p>
          <p class="chunk" data-nb-ref-number="322" data-nb-words="18" data-nb-chars="101"><span class="idea" data-nb-ref-number="322" id="idea322" data-nb-words="18" data-nb-chars="101">Ale i&nbsp;sám Giovanni mi&nbsp;zabránil mluvit, poněvadž dával najevo, že&nbsp;má&nbsp;hrozně naspěch vrátit se&nbsp;k&nbsp;práci.</span></p>
          <p class="chunk" data-nb-ref-number="323" data-nb-words="37" data-nb-chars="224"><span class="idea" data-nb-ref-number="323" id="idea323" data-nb-words="37" data-nb-chars="224">„Tak se&nbsp;tedy uvidíme večer. Uslyšíte houslistu, jakého jste ještě neslyšel. Říká, že&nbsp;je&nbsp;v&nbsp;houslích amatér, ale jen proto, že&nbsp;má&nbsp;tolik peněz, že&nbsp;by&nbsp;bylo pod jeho důstojnost to&nbsp;dělat profesionálně. Zamýšlí se&nbsp;věnovat obchodu.“</span></p>
          <p class="chunk" data-nb-ref-number="324" data-nb-words="3" data-nb-chars="24"><span class="idea" data-nb-ref-number="324" id="idea324" data-nb-words="3" data-nb-chars="24">Pokrčil pohrdavě rameny:</span></p>
          <p class="chunk" data-nb-ref-number="325" data-nb-words="22" data-nb-chars="121"><span class="idea" data-nb-ref-number="325" id="idea325" data-nb-words="22" data-nb-chars="121">„Já mám přece obchod rád, ale na&nbsp;jeho místě bych prodával jedině noty. Nevím, jestli ho&nbsp;znáte. Je&nbsp;to&nbsp;jistý Guido Speier.“</span></p>
          <p class="chunk" data-nb-ref-number="326" data-nb-words="33" data-nb-chars="197"><span class="idea" data-nb-ref-number="326" id="idea326" data-nb-words="33" data-nb-chars="197">„Neříkejte! Opravdu?“ řekl jsem a&nbsp;přitom jsem s&nbsp;předstíraným potěšením potřásal hlavou a&nbsp;otvíral ústa a&nbsp;hýbal zkrátka a&nbsp;dobře vším, nač jsem mohl zapůsobit vůlí. Ten mladík umí taky hrát na&nbsp;housle?</span></p>
          <p class="chunk" data-nb-ref-number="327" data-nb-words="4" data-nb-chars="23"><span class="idea" data-nb-ref-number="327" id="idea327" data-nb-words="4" data-nb-chars="23">„Opravdu? A&nbsp;tak dobře?“</span></p>
          <p class="chunk" data-nb-ref-number="328" data-nb-words="26" data-nb-chars="167"><span class="idea" data-nb-ref-number="328" id="idea328" data-nb-words="26" data-nb-chars="167">Doufal jsem, že&nbsp;Giovanni žertuje, a&nbsp;přeháněnou chválou jsem chtěl naznačit, že&nbsp;Guido není nic než obyčejný vrzal. Ale Giovanni potřásal hlavou pořád s&nbsp;velikým obdivem.</span></p>
          <p class="chunk" data-nb-ref-number="329" data-nb-words="4" data-nb-chars="20"><span class="idea" data-nb-ref-number="329" id="idea329" data-nb-words="4" data-nb-chars="20">Stiskl jsem mu&nbsp;ruku:</span></p>
          <p class="chunk" data-nb-ref-number="330" data-nb-words="2" data-nb-chars="15"><span class="idea" data-nb-ref-number="330" id="idea330" data-nb-words="2" data-nb-chars="15">„Na shledanou!“</span></p>
          <p class="chunk" data-nb-ref-number="331" data-nb-words="61" data-nb-chars="333"><span class="idea" data-nb-ref-number="331" id="idea331" data-nb-words="61" data-nb-chars="333">Kulhaje zamířil jsem ke&nbsp;dveřím. Vtom mě&nbsp;zastavila pochybnost. Možná že&nbsp;by&nbsp;bylo lepší, kdybych to&nbsp;pozvání nepřijal, a&nbsp;v&nbsp;tom případě bych to&nbsp;měl Giovannimu povědět. Otočil jsem se, že&nbsp;se&nbsp;k&nbsp;němu vrátím, ale tu&nbsp;jsem zpozoroval, že&nbsp;se&nbsp;na&nbsp;mne velice pozorně dívá nakloněn kupředu, aby měl ke&nbsp;mně blíž. Nemohl jsem to&nbsp;snést, a&nbsp;tak jsem šel.</span></p>
          <p class="chunk" data-nb-ref-number="332" data-nb-words="62" data-nb-chars="372"><span class="idea" data-nb-ref-number="332" id="idea332" data-nb-words="62" data-nb-chars="372">Houslista! Je-li pravda, že&nbsp;hraje tak dobře, pak jsem prostě zničen. Kdybych aspoň na&nbsp;ty&nbsp;housle sám nehrál nebo se&nbsp;nenechal přemluvit a&nbsp;nehrával na&nbsp;ně&nbsp;u&nbsp;Malfentiů! Přinesl jsem k&nbsp;nim housle, ne&nbsp;abych si&nbsp;svým hraním získal jejich srdce, ale jako záminku, abych mohl prodlužovat své návštěvy. Já&nbsp;pitomec! Jako by&nbsp;se&nbsp;nenašla spousta jiných, a&nbsp;ne tak kompromitujících záminek!</span></p>
          <p class="chunk" data-nb-ref-number="333" data-nb-words="211" data-nb-chars="1211"><span class="idea" data-nb-ref-number="333" id="idea333" data-nb-words="211" data-nb-chars="1211">Nikdo nemůže říct, že&nbsp;jsem se&nbsp;oddával iluzím o&nbsp;sobě. Vím, že&nbsp;mám velký smysl pro hudbu, a&nbsp;jestli se&nbsp;pídím i&nbsp;po nejsložitější hudbě, nedělám to&nbsp;z&nbsp;okázalosti, ale právě tento můj velký smysl pro hudbu mi&nbsp;říká&nbsp;– a&nbsp;už léta&nbsp;– že&nbsp;nebudu nikdy hrát tak, aby to&nbsp;posluchačům přinášelo potěšení. Jestliže přesto nepřestávám hrát, dělám to&nbsp;ze&nbsp;stejných důvodů, pro které se&nbsp;nepřestávám léčit. Mohl bych hrát dobře, kdybych nebyl nemocný, a&nbsp;honím se&nbsp;za&nbsp;zdravím i&nbsp;tehdy, když se&nbsp;snažím o&nbsp;rovnováhu na&nbsp;těch čtyřech strunách. V&nbsp;mém organismu je&nbsp;cosi lehce ochromeného a&nbsp;u&nbsp;houslí se&nbsp;toto ochromení jeví v&nbsp;celé šíři, a&nbsp;tudíž je&nbsp;snáz léčitelné. I&nbsp;mnohem méněcennější stvoření, pokud ví, co&nbsp;jsou třetinky, čtvrtinky a&nbsp;šestinky, dovede přecházet rytmicky přesně z&nbsp;jedněch do&nbsp;druhých, tak jako dovede přecházet jeho zrak od&nbsp;barvy k&nbsp;barvě. Na&nbsp;mne se&nbsp;však taková rytmická figura, jakmile ji&nbsp;zahraju, okamžitě přilepí a&nbsp;už se&nbsp;jí&nbsp;nezbavím, takže se&nbsp;pak vtírá i&nbsp;do následující a&nbsp;tím ji&nbsp;deformuje. Abych dostal noty na&nbsp;správné místo, musím si&nbsp;udávat takty nohama a&nbsp;hlavou, ale pak sbohem nenucenosti, sbohem jase, sbohem hudbo! Hudba vyváženého organismu je&nbsp;sama o&nbsp;sobě rytmem, jejž vytváří i&nbsp;vyčerpává. Až&nbsp;to&nbsp;tak budu umět, budu uzdraven.</span></p>
          <p class="chunk" data-nb-ref-number="334" data-nb-words="88" data-nb-chars="493"><span class="idea" data-nb-ref-number="334" id="idea334" data-nb-words="88" data-nb-chars="493">Tehdy mi&nbsp;poprvé napadlo, abych vyklidil pole, opustil Terst a&nbsp;šel si&nbsp;někam jinam hledat rozptýlení. Neměl jsem už&nbsp;v&nbsp;co doufat. Ada byla pro mne ztracená. Tím jsem si&nbsp;byl jist! Cožpak jsem nevěděl, že&nbsp;si&nbsp;vezme muže, teprve až&nbsp;ho&nbsp;ocení a&nbsp;zváží, jako kdyby se&nbsp;mu&nbsp;měla udělit nějaká akademická pocta? Připadalo mi&nbsp;to&nbsp;směšné, protože na&nbsp;houslích přece nemůže u&nbsp;lidí při volbě manžela záležet, ale nebylo mi&nbsp;to&nbsp;nic platné. Cítil jsem, že&nbsp;na&nbsp;tom hraní záleží. Bylo rozhodující jako u&nbsp;zpěvavých ptáků.</span></p>
          <p class="chunk" data-nb-ref-number="335" data-nb-words="73" data-nb-chars="425"><span class="idea" data-nb-ref-number="335" id="idea335" data-nb-words="73" data-nb-chars="425">Zalezl jsem do&nbsp;pracovny, ačkoli neděle ještě pro ostatní neskončila, a&nbsp;vytáhl jsem z&nbsp;pouzdra housle. Nevěděl jsem ještě, jestli je&nbsp;rozmlátím na&nbsp;kusy, nebo začnu hrát, ale pak jsem je&nbsp;zkusil, jako bych jim chtěl dát poslední sbohem, a&nbsp;nakonec jsem se&nbsp;pustil do&nbsp;studia věčného Kreutzera. Právě zde, v&nbsp;této pracovně, urazil smyčec v&nbsp;mé ruce takové spousty kilometrů, že&nbsp;jsem ho&nbsp;ve&nbsp;svém zmatku začal bezděčně hnát zas do&nbsp;dalších.</span></p>
          <p class="chunk" data-nb-ref-number="336" data-nb-words="71" data-nb-chars="431"><span class="idea" data-nb-ref-number="336" id="idea336" data-nb-words="71" data-nb-chars="431">Všichni, co&nbsp;holdují těm zatraceným čtyřem strunám, dobře vědí, jak každý, pokud žije sám, věří, že&nbsp;každá trocha úsilí přináší odpovídající pokrok. Kdyby to&nbsp;tak nebylo, kdo by&nbsp;byl ochoten snášet ty&nbsp;nekonečné galeje, jako kdyby ho&nbsp;stihlo neštěstí, že&nbsp;někoho zavraždil? Po&nbsp;nějaké chvíli jsem měl pocit, že&nbsp;můj zápas s&nbsp;Guidem není definitivně ztracen. Kdo ví, nebude-li mi&nbsp;dopřáno vstoupit s&nbsp;vítěznými houslemi v&nbsp;ruce mezi Guida a&nbsp;Adu?</span></p>
          <p class="chunk" data-nb-ref-number="337" data-nb-words="84" data-nb-chars="500"><span class="idea" data-nb-ref-number="337" id="idea337" data-nb-words="84" data-nb-chars="500">To&nbsp;nebyla domýšlivost, jen můj obvyklý optimismus, kterého jsem se&nbsp;nikdy nedokázal zprostit. Každá hrozící pohroma mě&nbsp;nejdřív vyděsí, ale hned nato na&nbsp;ni&nbsp;zase zapomenu v&nbsp;nejbezpečnější víře, že&nbsp;se&nbsp;jí&nbsp;vyhnu. A&nbsp;pak, tady stačilo jen zmírnit svůj soud o&nbsp;svých schopnostech jako houslisty. V&nbsp;umění toho druhu, jak víte, vyplývá bezpečný soud jedině ze&nbsp;srovnání, a&nbsp;to tu&nbsp;chybělo. Kromě toho vlastní housle znějí tak blízko ucha, že&nbsp;nemají nikdy daleko k&nbsp;srdci. Když jsem unaven nechal hraní, řekl jsem si:</span></p>
          <p class="chunk" data-nb-ref-number="338" data-nb-words="6" data-nb-chars="43"><span class="idea" data-nb-ref-number="338" id="idea338" data-nb-words="6" data-nb-chars="43">„Výborně, Zeno, dnes sis zasloužil večeři.“</span></p>
          <p class="chunk" data-nb-ref-number="339" data-nb-words="55" data-nb-chars="340"><span class="idea" data-nb-ref-number="339" id="idea339" data-nb-words="55" data-nb-chars="340">Bez nejmenšího váhání jsem se&nbsp;vydal k&nbsp;Malfentiovým. Přijal jsem pozvání, a&nbsp;tak jsem nemohl nepřijít. Pokojská mě&nbsp;přivítala roztomilým úsměvem a&nbsp;otázkou, jestli snad mi&nbsp;něco nebylo, že&nbsp;jsem se&nbsp;tak dlouho neukázal. Pokládal jsem to&nbsp;za&nbsp;šťastné znamení a&nbsp;dal jsem jí&nbsp;spropitné. Jejími ústy mi&nbsp;tu&nbsp;otázku položila celá rodina, kterou zastupovala.</span></p>
          <p class="chunk" data-nb-ref-number="340" data-nb-words="40" data-nb-chars="251"><span class="idea" data-nb-ref-number="340" id="idea340" data-nb-words="40" data-nb-chars="251">Zavedla mě&nbsp;do&nbsp;salonu, ponořeného do&nbsp;nejhlubší tmy. Protože jsem vešel z&nbsp;plného světla předsíně, chvíli jsem neviděl zhola nic a&nbsp;neodvažoval jsem se&nbsp;hnout. Pak jsem rozeznal několik postav, rozsazených kolem stolku dosti daleko ode mne v&nbsp;pozadí salonu.</span></p>
          <p class="chunk" data-nb-ref-number="341" data-nb-words="12" data-nb-chars="76"><span class="idea" data-nb-ref-number="341" id="idea341" data-nb-words="12" data-nb-chars="76">Přivítal mě&nbsp;Adin hlas; v&nbsp;šeru mi&nbsp;připadal smyslný. Usměvavý, jako pohlazení:</span></p>
          <p class="chunk" data-nb-ref-number="342" data-nb-words="6" data-nb-chars="34"><span class="idea" data-nb-ref-number="342" id="idea342" data-nb-words="6" data-nb-chars="34">„Račte dál, sem, a&nbsp;nerušte duchy!“</span></p>
          <p class="chunk" data-nb-ref-number="343" data-nb-words="9" data-nb-chars="55"><span class="idea" data-nb-ref-number="343" id="idea343" data-nb-words="9" data-nb-chars="55">Kdyby byla tak pokračovala, určitě bych je&nbsp;nebyl rušil.</span></p>
          <p class="chunk" data-nb-ref-number="344" data-nb-words="14" data-nb-chars="81"><span class="idea" data-nb-ref-number="344" id="idea344" data-nb-words="14" data-nb-chars="81">Z&nbsp;jiného místa na&nbsp;obvodě stolku se&nbsp;ozval jiný hlas, Albertin nebo možná Augustin:</span></p>
          <p class="chunk" data-nb-ref-number="345" data-nb-words="10" data-nb-chars="69"><span class="idea" data-nb-ref-number="345" id="idea345" data-nb-words="10" data-nb-chars="69">„Jestli se&nbsp;chcete taky zúčastnit vyvolávání, tady je&nbsp;ještě místečko.“</span></p>
          <p class="chunk" data-nb-ref-number="346" data-nb-words="106" data-nb-chars="612"><span class="idea" data-nb-ref-number="346" id="idea346" data-nb-words="106" data-nb-chars="612">Byl jsem pevně rozhodnut nedat se&nbsp;odstrčit a&nbsp;zamířil jsem rozhodně k&nbsp;místu, odkud ke&nbsp;mně doléhal Adin pozdrav. Narazil jsem kolenem na&nbsp;okraj benátského stolečku, byl samá hrana. Pocítil jsem prudkou bolest, ale nedal jsem se&nbsp;zastavit a&nbsp;šel jsem dál, až&nbsp;jsem do­padl na&nbsp;sedátko, jež mi&nbsp;kdosi nabídl, nevím, kdo to&nbsp;byl, mezi dvěma děvčaty. Jedno z&nbsp;nich, napravo, byla, jak jsem se&nbsp;domníval, Ada a&nbsp;druhá Augusta. Abych se&nbsp;vyhnul jakémukoliv dotyku s&nbsp;Augustou, přitlačil jsem se&nbsp;okamžitě k&nbsp;té druhé. Přesto jsem si&nbsp;nebyl jist, jestli jsem se&nbsp;nezmýlil, a&nbsp;tak jsem se&nbsp;své pravé sousedky zeptal, abych slyšel její hlas:</span></p>
          <p class="chunk" data-nb-ref-number="347" data-nb-words="7" data-nb-chars="34"><span class="idea" data-nb-ref-number="347" id="idea347" data-nb-words="7" data-nb-chars="34">„Byli jste už&nbsp;s&nbsp;duchy ve&nbsp;spojení?“</span></p>
          <p class="chunk" data-nb-ref-number="348" data-nb-words="10" data-nb-chars="70"><span class="idea" data-nb-ref-number="348" id="idea348" data-nb-words="10" data-nb-chars="70">Guido, který seděl podle všeho naproti, mě&nbsp;přerušil. Pánovitě vykřikl:</span></p>
          <p class="chunk" data-nb-ref-number="349" data-nb-words="1" data-nb-chars="8"><span class="idea" data-nb-ref-number="349" id="idea349" data-nb-words="1" data-nb-chars="8">„Ticho!“</span></p>
          <p class="chunk" data-nb-ref-number="350" data-nb-words="3" data-nb-chars="16"><span class="idea" data-nb-ref-number="350" id="idea350" data-nb-words="3" data-nb-chars="16">A&nbsp;potom mírněji:</span></p>
          <p class="chunk" data-nb-ref-number="351" data-nb-words="10" data-nb-chars="72"><span class="idea" data-nb-ref-number="351" id="idea351" data-nb-words="10" data-nb-chars="72">„Soustřeďte se&nbsp;a&nbsp;myslete intenzivně na&nbsp;mrtvého, kterého chcete vyvolat.“</span></p>
          <p class="chunk" data-nb-ref-number="352" data-nb-words="148" data-nb-chars="834"><span class="idea" data-nb-ref-number="352" id="idea352" data-nb-words="148" data-nb-chars="834">Nemám nejmenší odpor proti pokusům nahlédnout do&nbsp;záhrobí. Byl jsem naopak rozmrzen, že&nbsp;jsem ten stoleček nezavedl do&nbsp;Giovanniho domácnosti sám, když tam měl takový úspěch. Ale neměl jsem chuť poslouchat Guidovy příkazy, a&nbsp;proto mě&nbsp;ani nenapadlo se&nbsp;soustřeďovat. Kromě toho jsem si&nbsp;už&nbsp;tolikrát navyčítal, že&nbsp;jsem celou věc nechal dojít až&nbsp;sem, aniž jsem Adě řekl jasné slovo, že&nbsp;bych to&nbsp;byl vyklopil nejraději všechno hned, když už&nbsp;jsem ji&nbsp;měl vedle sebe v&nbsp;té tak příznivé tmě. Zadržel mě&nbsp;jediný slastný pocit, že&nbsp;ji&nbsp;mám tak blízko po&nbsp;všem tom strachu, že&nbsp;jsem ji&nbsp;už&nbsp;ztratil navždycky. Cítil jsem její hebké vlahé šaty, které se&nbsp;otíraly o&nbsp;mé, a&nbsp;zdálo se&nbsp;mi&nbsp;taky, že&nbsp;jak jsme tak přitisknuti k&nbsp;sobě, musí se&nbsp;má&nbsp;noha dotýkat její nožky, na&nbsp;níž večer nosila, jak jsem věděl, lakovaný střevíček. Bylo toho po&nbsp;tom dlouhém utrpení až&nbsp;příliš.</span></p>
          <p class="chunk" data-nb-ref-number="353" data-nb-words="3" data-nb-chars="22"><span class="idea" data-nb-ref-number="353" id="idea353" data-nb-words="3" data-nb-chars="22">Guido promluvil znovu:</span></p>
          <p class="chunk" data-nb-ref-number="354" data-nb-words="17" data-nb-chars="113"><span class="idea" data-nb-ref-number="354" id="idea354" data-nb-words="17" data-nb-chars="113">„Prosím vás, soustřeďte se. Poproste teď ducha, kterého jste vy­volávali, aby se&nbsp;projevil a&nbsp;pohnul se&nbsp;stolečkem.“</span></p>
          <p class="chunk" data-nb-ref-number="355" data-nb-words="51" data-nb-chars="278"><span class="idea" data-nb-ref-number="355" id="idea355" data-nb-words="51" data-nb-chars="278">Byl jsem rád, že&nbsp;se&nbsp;nepřestává zabývat stolečkem. Opíral jsem se&nbsp;o&nbsp;Adu celou váhou a&nbsp;ona to&nbsp;bez odporu snášela. Teď už&nbsp;to&nbsp;bylo jasné: kdyby mě&nbsp;nemilovala, netrpěla by&nbsp;mi&nbsp;to. Nastala chvíle, abych se&nbsp;vyslovil. Zvedl jsem ze&nbsp;stolku pravou ruku a&nbsp;tichounce jsem ji&nbsp;vzal kolem pasu:</span></p>
          <p class="chunk" data-nb-ref-number="356" data-nb-words="14" data-nb-chars="69"><span class="idea" data-nb-ref-number="356" id="idea356" data-nb-words="14" data-nb-chars="69">„Miluju vás, Ado,“ řekl jsem tiše a&nbsp;tváří u&nbsp;její, aby mě&nbsp;líp slyšela.</span></p>
          <p class="chunk" data-nb-ref-number="357" data-nb-words="11" data-nb-chars="86"><span class="idea" data-nb-ref-number="357" id="idea357" data-nb-words="11" data-nb-chars="86">Děvče chvíli neodpovídalo. Potom však tichým, tichounkým, ale Augustiným hlasem řeklo:</span></p>
          <p class="chunk" data-nb-ref-number="358" data-nb-words="6" data-nb-chars="35"><span class="idea" data-nb-ref-number="358" id="idea358" data-nb-words="6" data-nb-chars="35">„Proč jste se&nbsp;tak dlouho neukázal?“</span></p>
          <p class="chunk" data-nb-ref-number="359" data-nb-words="98" data-nb-chars="545"><span class="idea" data-nb-ref-number="359" id="idea359" data-nb-words="98" data-nb-chars="545">Div jsem překvapením a&nbsp;nelibostí z&nbsp;té židličky nespadl. Okamžitě jsem si&nbsp;uvědomil, že&nbsp;se&nbsp;toho protivného děvčete musím jednou provždy zbavit, ale že&nbsp;k&nbsp;ní musím mít ohledy, jimiž je&nbsp;pravý kavalír jako já&nbsp;povinen vůči ženě, která ho&nbsp;miluje, i&nbsp;kdyby to&nbsp;byla největší ohyzda na&nbsp;světě. Jak mě&nbsp;milovala! Uvědomil jsem si&nbsp;ve&nbsp;své bolesti celou její lásku. Mohla to&nbsp;být jedině láska, co&nbsp;ji&nbsp;přimělo, aby mi&nbsp;neřekla, že&nbsp;není Ada, ale aby mi&nbsp;položila otázku, kterou jsem od&nbsp;Ady marně očekával a&nbsp;kterou se&nbsp;mi&nbsp;naopak ona určitě chystala dát, jakmile mě&nbsp;uvidí.</span></p>
          <p class="chunk" data-nb-ref-number="360" data-nb-words="14" data-nb-chars="87"><span class="idea" data-nb-ref-number="360" id="idea360" data-nb-words="14" data-nb-chars="87">Instinktivně jsem jí&nbsp;na&nbsp;její otázku neodpověděl, zato jsem jí&nbsp;po&nbsp;krátkém zaváhání řekl:</span></p>
          <p class="chunk" data-nb-ref-number="361" data-nb-words="15" data-nb-chars="84"><span class="idea" data-nb-ref-number="361" id="idea361" data-nb-words="15" data-nb-chars="84">„Ale stejně jsem rád, že&nbsp;jsem se&nbsp;vám svěřil, Augusto, protože vím, jaká jste hodná!“</span></p>
          <p class="chunk" data-nb-ref-number="362" data-nb-words="30" data-nb-chars="185"><span class="idea" data-nb-ref-number="362" id="idea362" data-nb-words="30" data-nb-chars="185">Nabyl jsem na&nbsp;své třínožce okamžitě zas rovnováhy. S&nbsp;Adou jsem tedy stále ještě neměl jasno, zato s&nbsp;Augustou naprosto. Tady už&nbsp;nemohlo být žádné nedorozumění. Guido nás znovu napomenul:</span></p>
          <p class="chunk" data-nb-ref-number="363" data-nb-words="10" data-nb-chars="69"><span class="idea" data-nb-ref-number="363" id="idea363" data-nb-words="10" data-nb-chars="69">„Jestli nechcete být tiše, nemá smysl, abychom dál vysedávali potmě.“</span></p>
          <p class="chunk" data-nb-ref-number="364" data-nb-words="32" data-nb-chars="193"><span class="idea" data-nb-ref-number="364" id="idea364" data-nb-words="32" data-nb-chars="193">On&nbsp;to&nbsp;nevěděl, ale já&nbsp;potřeboval trochu přítmí, abych se&nbsp;mohl odpoutat a&nbsp;vzpamatovat. Zjistil jsem svůj omyl, a&nbsp;pokud jsem znovu nabyl trochu rovnováhy, byla to&nbsp;jedině rovnováha na&nbsp;té&nbsp;židličce.</span></p>
          <p class="chunk" data-nb-ref-number="365" data-nb-words="44" data-nb-chars="250"><span class="idea" data-nb-ref-number="365" id="idea365" data-nb-words="44" data-nb-chars="250">Měl bych promluvit s&nbsp;Adou, ale při světle. Jalo mě&nbsp;podezření, že&nbsp;po&nbsp;mé&nbsp;levici nesedí ona, ale Alberta. Jak se&nbsp;o&nbsp;tom přesvědčit? Samými pochybnostmi jsem div neupadl nalevo, a&nbsp;abych udržel rovnováhu, opřel jsem se&nbsp;o&nbsp;stoleček. Všichni se&nbsp;dali do&nbsp;křiku:</span></p>
          <p class="chunk" data-nb-ref-number="366" data-nb-words="4" data-nb-chars="19"><span class="idea" data-nb-ref-number="366" id="idea366" data-nb-words="4" data-nb-chars="19">„Hýbe se, hýbe se!“</span></p>
          <p class="chunk" data-nb-ref-number="367" data-nb-words="45" data-nb-chars="275"><span class="idea" data-nb-ref-number="367" id="idea367" data-nb-words="45" data-nb-chars="275">Můj nechtěný pohyb by&nbsp;mi&nbsp;byl málem zjednal jasno. Odkud zněl Adin hlas? Jenže Guido překryl všechny hlasy svým a&nbsp;poručil ticho, jež bych byl já&nbsp;ještě raději poručil jemu. Pak začal změněným, prosebným hlasem (pitomec!) mluvit s&nbsp;duchem, který byl podle jeho představ přítomen:</span></p>
          <p class="chunk" data-nb-ref-number="368" data-nb-words="11" data-nb-chars="68"><span class="idea" data-nb-ref-number="368" id="idea368" data-nb-words="11" data-nb-chars="68">„Prosím tě, řekni své jméno písmeno po&nbsp;písmeni pomocí naší abecedy.“</span></p>
          <p class="chunk" data-nb-ref-number="369" data-nb-words="68" data-nb-chars="406"><span class="idea" data-nb-ref-number="369" id="idea369" data-nb-words="68" data-nb-chars="406">Předvídal všechno: měl strach, aby snad duch nepoužil řecké abecedy. Já&nbsp;pokračoval v&nbsp;komedii a&nbsp;přitom jsem se&nbsp;ve&nbsp;tmě dál rozhlížel po&nbsp;Adě. Po&nbsp;lehkém zaváhání jsem pohnul stolečkem sedmkrát&nbsp;– a&nbsp;měli jsme písmeno G. Nápad se&nbsp;mi&nbsp;zalíbil, a&nbsp;tak třebaže následující U&nbsp;stálo nesčetně pohybů, odhláskoval jsem docela zřetelně Guidovo jméno. Že&nbsp;mě&nbsp;přitom vedla touha vykázat ho&nbsp;někam mezi duchy, o&nbsp;tom nepochybuju.</span></p>
          <p class="chunk" data-nb-ref-number="370" data-nb-words="8" data-nb-chars="53"><span class="idea" data-nb-ref-number="370" id="idea370" data-nb-words="8" data-nb-chars="53">Když bylo Guidovo jméno celé, promluvila konečně Ada.</span></p>
          <p class="chunk" data-nb-ref-number="371" data-nb-words="23" data-nb-chars="140"><span class="idea" data-nb-ref-number="371" id="idea371" data-nb-words="23" data-nb-chars="140">„Někdo z&nbsp;vašich předků?“ napověděla. Seděla zrovna vedle něho. Byl bych nejraději hnul stolečkem tak, abych ho&nbsp;vrazil mezi ně&nbsp;a&nbsp;rozdělil je.</span></p>
          <p class="chunk" data-nb-ref-number="372" data-nb-words="60" data-nb-chars="354"><span class="idea" data-nb-ref-number="372" id="idea372" data-nb-words="60" data-nb-chars="354">„Snad,“ řekl Guido. Myslel, že&nbsp;má&nbsp;předky, ale já&nbsp;se&nbsp;ho&nbsp;nebál. V&nbsp;jeho hlase znělo opravdové pohnutí, a&nbsp;to mi&nbsp;způsobilo potěšení, jež zakouší šermíř, když zjistí, že&nbsp;jeho protivník není tak strašný, jak si&nbsp;myslel. Nedělal ty&nbsp;pokusy ani v&nbsp;nejmenším s&nbsp;chladnou krví. Byl to&nbsp;opravdový pitomec! Jakákoliv slabost vzbuzovala ve&nbsp;mně snadno útrpnost, ale jeho ne.</span></p>
          <p class="chunk" data-nb-ref-number="373" data-nb-words="4" data-nb-chars="25"><span class="idea" data-nb-ref-number="373" id="idea373" data-nb-words="4" data-nb-chars="25">Nato znovu oslovil ducha:</span></p>
          <p class="chunk" data-nb-ref-number="374" data-nb-words="11" data-nb-chars="75"><span class="idea" data-nb-ref-number="374" id="idea374" data-nb-words="11" data-nb-chars="75">„Jestli se&nbsp;jmenuješ Speier, pohni stolkem jednou. Jinak jím pohni dvakrát.“</span></p>
          <p class="chunk" data-nb-ref-number="375" data-nb-words="15" data-nb-chars="80"><span class="idea" data-nb-ref-number="375" id="idea375" data-nb-words="15" data-nb-chars="80">Když tedy chtěl mít předky, udělal jsem mu&nbsp;po&nbsp;vůli a&nbsp;pohnul jsem stolkem jednou.</span></p>
          <p class="chunk" data-nb-ref-number="376" data-nb-words="4" data-nb-chars="30"><span class="idea" data-nb-ref-number="376" id="idea376" data-nb-words="4" data-nb-chars="30">„Můj dědeček!“ zamumlal Guido.</span></p>
          <p class="chunk" data-nb-ref-number="377" data-nb-words="104" data-nb-chars="619"><span class="idea" data-nb-ref-number="377" id="idea377" data-nb-words="104" data-nb-chars="619">Pak už&nbsp;pokračoval rozhovor s&nbsp;duchem rychleji. Zeptali se&nbsp;ho, jestli má&nbsp;nějaké zprávy. Odpověděl, že&nbsp;má. Obchodní, nebo jiné? Obchodní! Dal jsem té&nbsp;odpovědi přednost jedině proto, že&nbsp;stačilo hnout stolečkem jen jednou. Nato se&nbsp;Guido zeptal, jestli jde o&nbsp;dobré, nebo špatné zprávy. Špatné měly být označeny dvěma pohyby a&nbsp;já&nbsp;– tentokrát bez nejmenšího zaváhání&nbsp;– chtěl stolečkem hnout dvakrát. Ale druhému pohybu kdosi bránil a&nbsp;musel to&nbsp;být někdo ze&nbsp;společnosti, kdo si&nbsp;přál, aby ty&nbsp;zprávy byly dobré. Že&nbsp;by&nbsp;Ada? Abych toho druhého pohybu dosáhl, doslova jsem se&nbsp;na&nbsp;stolek vrhl a&nbsp;snadno jsem zvítězil. Zprávy byly špatné!</span></p>
          <p class="chunk" data-nb-ref-number="378" data-nb-words="16" data-nb-chars="97"><span class="idea" data-nb-ref-number="378" id="idea378" data-nb-words="16" data-nb-chars="97">V&nbsp;důsledku toho zápasu byl druhý pohyb stolku příliš prudký a&nbsp;doslova strčil do&nbsp;celé společnosti.</span></p>
          <p class="chunk" data-nb-ref-number="379" data-nb-words="6" data-nb-chars="47"><span class="idea" data-nb-ref-number="379" id="idea379" data-nb-words="6" data-nb-chars="47">„Divné,“ zamumlal Guido. Pak rozhodnut vykřikl:</span></p>
          <p class="chunk" data-nb-ref-number="380" data-nb-words="8" data-nb-chars="39"><span class="idea" data-nb-ref-number="380" id="idea380" data-nb-words="8" data-nb-chars="39">„Dost! Dost! Někdo si&nbsp;tu&nbsp;z&nbsp;nás střílí.“</span></p>
          <p class="chunk" data-nb-ref-number="381" data-nb-words="33" data-nb-chars="196"><span class="idea" data-nb-ref-number="381" id="idea381" data-nb-words="33" data-nb-chars="196">Rozkazu uposlechli zároveň takřka všichni a&nbsp;salon byl rázem zalit světlem, zažehnutým na&nbsp;více místech. Guido mi&nbsp;připadal hrozně bledý. Ada se&nbsp;v&nbsp;tom chlapíkovi mýlila a&nbsp;já bych jí&nbsp;brzy otevřel oči.</span></p>
          <p class="chunk" data-nb-ref-number="382" data-nb-words="39" data-nb-chars="221"><span class="idea" data-nb-ref-number="382" id="idea382" data-nb-words="39" data-nb-chars="221">Kromě tří děvčat byla v&nbsp;saloně ještě paní Malfentiová a&nbsp;jakási paní. Když jsem ji&nbsp;uviděl, zmocnily se&nbsp;mě&nbsp;rozpaky a&nbsp;tíseň, protože jsem se&nbsp;domníval, že&nbsp;to&nbsp;je&nbsp;teta Rosina. Pozdravil jsem je&nbsp;odměřeně, každou z&nbsp;jiného důvodu.</span></p>
          <p class="chunk" data-nb-ref-number="383" data-nb-words="60" data-nb-chars="374"><span class="idea" data-nb-ref-number="383" id="idea383" data-nb-words="60" data-nb-chars="374">Nejlepší bylo, že&nbsp;jsem zůstal u&nbsp;stolečku sám vedle Augusty. Bylo to&nbsp;nové kompromitování, ale nedovedl jsem se&nbsp;odhodlat a&nbsp;připojit se&nbsp;k&nbsp;ostatním, kteří se&nbsp;shlukli kolem Guida. Ten velice vehementně vysvětloval, jak pochopil, že&nbsp;stolkem nepohybuje duch, ale nějaký zlomyslník z&nbsp;masa a&nbsp;kostí. Ne&nbsp;Ada, on&nbsp;sám se&nbsp;snažil zadržet stolek, když začal být příliš mnohomluvný. Povídal:</span></p>
          <p class="chunk" data-nb-ref-number="384" data-nb-words="22" data-nb-chars="131"><span class="idea" data-nb-ref-number="384" id="idea384" data-nb-words="22" data-nb-chars="131">„Popadl jsem stolek vší silou, abych mu&nbsp;zabránil pohnout se&nbsp;podruhé. Někdo se&nbsp;na&nbsp;něj musel doslova vrhnout, aby přemohl můj odpor.“</span></p>
          <p class="chunk" data-nb-ref-number="385" data-nb-words="12" data-nb-chars="78"><span class="idea" data-nb-ref-number="385" id="idea385" data-nb-words="12" data-nb-chars="78">Ten jeho spiritismus byl pěkný: tak tedy duch nemohl projevit opravdovou sílu!</span></p>
          <p class="chunk" data-nb-ref-number="386" data-nb-words="41" data-nb-chars="238"><span class="idea" data-nb-ref-number="386" id="idea386" data-nb-words="41" data-nb-chars="238">Podíval jsem se&nbsp;na&nbsp;chudinku Augustu, abych viděl, jak se&nbsp;tváří po&nbsp;tom, co&nbsp;vyslechla mé&nbsp;vyznání lásky určené její sestře. Byla celá červená, ale dívala se&nbsp;na&nbsp;mne s&nbsp;dobrotivým úsměvem. Teprve teď se&nbsp;rozhodla potvrdit, že&nbsp;to&nbsp;vyznání slyšela.</span></p>
          <p class="chunk" data-nb-ref-number="387" data-nb-words="6" data-nb-chars="35"><span class="idea" data-nb-ref-number="387" id="idea387" data-nb-words="6" data-nb-chars="35">„Neřeknu to&nbsp;nikomu,“ řekla mi&nbsp;tiše.</span></p>
          <p class="chunk" data-nb-ref-number="388" data-nb-words="5" data-nb-chars="29"><span class="idea" data-nb-ref-number="388" id="idea388" data-nb-words="5" data-nb-chars="29">To&nbsp;mi&nbsp;udělalo velikou radost.</span></p>
          <p class="chunk" data-nb-ref-number="389" data-nb-words="84" data-nb-chars="487"><span class="idea" data-nb-ref-number="389" id="idea389" data-nb-words="84" data-nb-chars="487">„Děkuju,“ zamumlal jsem a&nbsp;stiskl jsem jí&nbsp;ruku, ne&nbsp;sice malou, ale dokonale modelovanou. Byl jsem ochoten stát se&nbsp;jí&nbsp;dobrým přítelem, což by&nbsp;nebylo předtím možné, protože já&nbsp;neumím být přítelem ošklivých. Myslel jsem však s&nbsp;jistým zalíbením na&nbsp;pas, který jsem před chvílí tiskl a&nbsp;který byl útlejší, než jsem si&nbsp;představoval. Taky její obličej byl ucházející a&nbsp;hyzdilo ho&nbsp;jen to&nbsp;oko, které mířilo, kam nemělo. Zřejmě jsem tu&nbsp;její vadu přeháněl, když jsem se&nbsp;domníval, že&nbsp;jde až&nbsp;ke&nbsp;kolenům.</span></p>
          <p class="chunk" data-nb-ref-number="390" data-nb-words="33" data-nb-chars="202"><span class="idea" data-nb-ref-number="390" id="idea390" data-nb-words="33" data-nb-chars="202">Dali Guidovi přinést citronádu. Přistoupil jsem k&nbsp;hloučku, který ho&nbsp;pořád ještě obklopoval, a&nbsp;stanul jsem tváří v&nbsp;tvář paní Malfentiové, která se&nbsp;od&nbsp;něho oddělila. Se&nbsp;srdečným smíchem jsem se&nbsp;jí&nbsp;zeptal:</span></p>
          <p class="chunk" data-nb-ref-number="391" data-nb-words="4" data-nb-chars="32"><span class="idea" data-nb-ref-number="391" id="idea391" data-nb-words="4" data-nb-chars="32">„Nepotřebuje něco na&nbsp;posilnění?“</span></p>
          <p class="chunk" data-nb-ref-number="392" data-nb-words="5" data-nb-chars="32"><span class="idea" data-nb-ref-number="392" id="idea392" data-nb-words="5" data-nb-chars="32">Pokrčila s&nbsp;lehkým pohrdáním rty.</span></p>
          <p class="chunk" data-nb-ref-number="393" data-nb-words="6" data-nb-chars="36"><span class="idea" data-nb-ref-number="393" id="idea393" data-nb-words="6" data-nb-chars="36">„To není žádný mužský,“ řekla jasně.</span></p>
          <p class="chunk" data-nb-ref-number="394" data-nb-words="59" data-nb-chars="343"><span class="idea" data-nb-ref-number="394" id="idea394" data-nb-words="59" data-nb-chars="343">Namlouval jsem si, že&nbsp;by&nbsp;mé&nbsp;vítězství mohlo mít rozhodující význam. Ada přece nemohla myslet jinak než její matka. Jenže moje vítězství mělo okamžitě následek, k&nbsp;němuž u&nbsp;člověka, jako jsem já, nemohlo <em>nedojít</em>. Veškerá moje zášť byla pryč a&nbsp;já už&nbsp;nechtěl, aby Guido dál trpěl. Svět by&nbsp;byl určitě daleko vlídnější, kdyby bylo hodně lidí jako já.</span></p>
          <p class="chunk" data-nb-ref-number="395" data-nb-words="12" data-nb-chars="63"><span class="idea" data-nb-ref-number="395" id="idea395" data-nb-words="12" data-nb-chars="63">Přisedl jsem si&nbsp;k&nbsp;němu, a&nbsp;nevšímaje si&nbsp;ostatních, jsem mu&nbsp;řekl:</span></p>
          <p class="chunk" data-nb-ref-number="396" data-nb-words="42" data-nb-chars="235"><span class="idea" data-nb-ref-number="396" id="idea396" data-nb-words="42" data-nb-chars="235">„Musíte mi&nbsp;odpustit, pane Guido. Dovolil jsem si&nbsp;nepěkný žert. To&nbsp;já&nbsp;hýbal tím stolkem, aby se&nbsp;zdálo, že&nbsp;jím pohybuje duch, který se&nbsp;jmenuje zrovna jako vy. Kdybych byl věděl, že&nbsp;se&nbsp;tak jmenoval taky váš dědeček, nebyl bych to&nbsp;udělal.“</span></p>
          <p class="chunk" data-nb-ref-number="397" data-nb-words="20" data-nb-chars="117"><span class="idea" data-nb-ref-number="397" id="idea397" data-nb-words="20" data-nb-chars="117">Guidova tvář se&nbsp;vyjasnila, což prozradilo, jak je&nbsp;pro něho mé&nbsp;prozrazení důležité. Nechtěl to&nbsp;však přiznat a&nbsp;řekl mi:</span></p>
          <p class="chunk" data-nb-ref-number="398" data-nb-words="37" data-nb-chars="208"><span class="idea" data-nb-ref-number="398" id="idea398" data-nb-words="37" data-nb-chars="208">„Dámy jsou příliš hodné! Já&nbsp;nepotřebuju nic na&nbsp;posílení. Celá ta&nbsp;věc nemá žádný význam. Děkuju vám za&nbsp;vaši upřímnost, ale já&nbsp;už&nbsp;sám tušil, že&nbsp;si&nbsp;někdo nasadil paruku mého dědečka.“ Uspokojeně se&nbsp;usmál a&nbsp;řekl:</span></p>
          <p class="chunk" data-nb-ref-number="399" data-nb-words="17" data-nb-chars="92"><span class="idea" data-nb-ref-number="399" id="idea399" data-nb-words="17" data-nb-chars="92">„Vy jste ale silák! Mohl jsem se&nbsp;dovtípit hned, že&nbsp;tím stolkem hnul jediný muž v&nbsp;místnosti.“</span></p>
          <p class="chunk" data-nb-ref-number="400" data-nb-words="31" data-nb-chars="181"><span class="idea" data-nb-ref-number="400" id="idea400" data-nb-words="31" data-nb-chars="181">Dokázal jsem opravdu, že&nbsp;jsem silnější než on, ale brzy jsem měl okusit, že&nbsp;jsem slabší. Ada se&nbsp;po&nbsp;mně dívala pohledem pramálo přátelským a&nbsp;zaútočila, krásné tváře v&nbsp;jednom plameni:</span></p>
          <p class="chunk" data-nb-ref-number="401" data-nb-words="15" data-nb-chars="71"><span class="idea" data-nb-ref-number="401" id="idea401" data-nb-words="15" data-nb-chars="71">„Mrzí mě&nbsp;na&nbsp;vás, že&nbsp;jste si&nbsp;mohl myslet, že&nbsp;máte právo na&nbsp;takový žert.“</span></p>
          <p class="chunk" data-nb-ref-number="402" data-nb-words="9" data-nb-chars="46"><span class="idea" data-nb-ref-number="402" id="idea402" data-nb-words="9" data-nb-chars="46">Zalapal jsem po&nbsp;dechu a&nbsp;vykoktal jsem ze&nbsp;sebe:</span></p>
          <p class="chunk" data-nb-ref-number="403" data-nb-words="17" data-nb-chars="93"><span class="idea" data-nb-ref-number="403" id="idea403" data-nb-words="17" data-nb-chars="93">„Chtěl jsem se&nbsp;zasmát. Myslel jsem si, že&nbsp;nikdo z&nbsp;nás tu&nbsp;historii se&nbsp;stolečkem nebere vážně.“</span></p>
          <p class="chunk" data-nb-ref-number="404" data-nb-words="78" data-nb-chars="441"><span class="idea" data-nb-ref-number="404" id="idea404" data-nb-words="78" data-nb-chars="441">Bylo už&nbsp;trochu pozdě, abych zaútočil na&nbsp;Guida, a&nbsp;kromě toho kdybych byl trochu důvtipnější, byl bych pochopil, že&nbsp;v&nbsp;zápase s&nbsp;ním nemůžu už&nbsp;nikdy zvítězit. Hněv, který mi&nbsp;Ada dávala najevo, byl víc než výmluvný. Jak to, že&nbsp;jsem nepoznal, že&nbsp;mu&nbsp;už&nbsp;patří se&nbsp;vším všudy? Jenže já&nbsp;pořád ještě lpěl na&nbsp;myšlence, že&nbsp;si&nbsp;ji&nbsp;nezasluhuje, protože to&nbsp;není muž, kterého ona hledala tím svým vážným pohledem. Cožpak to&nbsp;nepochopila i&nbsp;sama paní Malfentiová?</span></p>
          <p class="chunk" data-nb-ref-number="405" data-nb-words="14" data-nb-chars="84"><span class="idea" data-nb-ref-number="405" id="idea405" data-nb-words="14" data-nb-chars="84">Všichni mě&nbsp;hájili a&nbsp;jen mi&nbsp;tím ztěžovali situaci. Paní Malfentiová se&nbsp;smíchem řekla:</span></p>
          <p class="chunk" data-nb-ref-number="406" data-nb-words="7" data-nb-chars="40"><span class="idea" data-nb-ref-number="406" id="idea406" data-nb-words="7" data-nb-chars="40">„Byl to&nbsp;jen žert, velice podařený žert.“</span></p>
          <p class="chunk" data-nb-ref-number="407" data-nb-words="11" data-nb-chars="71"><span class="idea" data-nb-ref-number="407" id="idea407" data-nb-words="11" data-nb-chars="71">Silné tělo tety Rosiny se&nbsp;pořád ještě otřásalo smíchem; obdivně říkala:</span></p>
          <p class="chunk" data-nb-ref-number="408" data-nb-words="1" data-nb-chars="11"><span class="idea" data-nb-ref-number="408" id="idea408" data-nb-words="1" data-nb-chars="11">„Nádherný!“</span></p>
          <p class="chunk" data-nb-ref-number="409" data-nb-words="34" data-nb-chars="188"><span class="idea" data-nb-ref-number="409" id="idea409" data-nb-words="34" data-nb-chars="188">Bylo mi&nbsp;proti mysli, že&nbsp;se&nbsp;Guido tváří tak přátelsky. Bodejť, pro něho bylo důležité jen to, aby si&nbsp;byl jist, že&nbsp;ty&nbsp;špatné zprávy, o&nbsp;kterých mluvil stoleček, nepřinesl žádný duch. Řekl mi:</span></p>
          <p class="chunk" data-nb-ref-number="410" data-nb-words="47" data-nb-chars="273"><span class="idea" data-nb-ref-number="410" id="idea410" data-nb-words="47" data-nb-chars="273">„Vsadím se, že&nbsp;jste zpočátku stolkem pohnul mimoděk. Poprvé jste jím pohnul, aniž jste chtěl, teprve pak jste se&nbsp;rozhodl a&nbsp;hýbal jste jím ze&nbsp;zlomyslnosti. Tak by&nbsp;měla celá věc pořád ještě jistý význam, ovšem jedině po&nbsp;tu&nbsp;chvíli, dokud jste se&nbsp;nerozhodl mařit svá vnuknutí.“</span></p>
          <p class="chunk" data-nb-ref-number="411" data-nb-words="28" data-nb-chars="154"><span class="idea" data-nb-ref-number="411" id="idea411" data-nb-words="28" data-nb-chars="154">Ada se&nbsp;otočila a&nbsp;zvědavě se&nbsp;na&nbsp;mě&nbsp;podívala. Užuž mi&nbsp;chtěla z&nbsp;přílišné oddanosti ke&nbsp;Guidovi odpustit, protože mi&nbsp;ráčil odpustit on. Zabránil jsem jí&nbsp;v&nbsp;tom.</span></p>
          <p class="chunk" data-nb-ref-number="412" data-nb-words="24" data-nb-chars="134"><span class="idea" data-nb-ref-number="412" id="idea412" data-nb-words="24" data-nb-chars="134">„Ale kde!“ řekl jsem rozhodně. „Už mě&nbsp;nudilo čekat na&nbsp;ty&nbsp;duchy, pořád se&nbsp;nechtěli objevit, a&nbsp;tak jsem je&nbsp;zastoupil, abych se&nbsp;pobavil.“</span></p>
          <p class="chunk" data-nb-ref-number="413" data-nb-words="34" data-nb-chars="193"><span class="idea" data-nb-ref-number="413" id="idea413" data-nb-words="34" data-nb-chars="193">Ada se&nbsp;ke&nbsp;mně otočila zády a&nbsp;pokrčila rameny takovým způsobem, že&nbsp;jsem měl naprosto přesný pocit, jako bych dostal facku. Dokonce i&nbsp;ty její kadeře na&nbsp;šíji jako kdyby mi&nbsp;dávaly najevo opovržení.</span></p>
          <p class="chunk" data-nb-ref-number="414" data-nb-words="139" data-nb-chars="822"><span class="idea" data-nb-ref-number="414" id="idea414" data-nb-words="139" data-nb-chars="822">Jako vždycky, místo abych se&nbsp;díval a&nbsp;poslouchal, ponořil jsem se&nbsp;úplně do&nbsp;svých myšlenek. Tížilo mě, že&nbsp;se&nbsp;Ada tak strašlivě kompromituje. Působilo mi&nbsp;to&nbsp;prudkou bolest, jako kdybych zjistil, že&nbsp;mě&nbsp;moje milovaná podvádí. I&nbsp;přes ty&nbsp;projevy náklonnosti ke&nbsp;Guidovi mohla být pořád ještě moje, cítil jsem však, že&nbsp;její chování bych jí&nbsp;nikdy neodpustil. Je&nbsp;snad mé&nbsp;myšlení příliš pomalé, že&nbsp;nedovede sledovat, co&nbsp;se&nbsp;právě děje, a&nbsp;nečekat, až&nbsp;se&nbsp;mi&nbsp;v&nbsp;mozku smažou dojmy, které v&nbsp;něm zanechalo, co&nbsp;se&nbsp;dělo předtím? Musel jsem však dál po&nbsp;cestě, kterou mi&nbsp;vytyčovalo mé&nbsp;předsevzetí. Opravdová, slepá zatvrzelost! Dokonce jsem si&nbsp;usmyslel, že&nbsp;svůj úmysl ještě posílím tím, že&nbsp;jej ještě jednou prohlásím. Přistoupil jsem k&nbsp;Augustě, která se&nbsp;na&nbsp;mě&nbsp;úzkostně dívala, na&nbsp;tváři upřímný, povzbudivý úsměv, a&nbsp;řekl jsem jí&nbsp;vážně a&nbsp;sklíčeně:</span></p>
          <p class="chunk" data-nb-ref-number="415" data-nb-words="15" data-nb-chars="82"><span class="idea" data-nb-ref-number="415" id="idea415" data-nb-words="15" data-nb-chars="82">„Dnes jsem u&nbsp;vás možná naposled, protože ještě teď večer řeknu Adě, že&nbsp;ji&nbsp;miluju.“</span></p>
          <p class="chunk" data-nb-ref-number="416" data-nb-words="19" data-nb-chars="109"><span class="idea" data-nb-ref-number="416" id="idea416" data-nb-words="19" data-nb-chars="109">„Nedělejte to,“ řekla mi&nbsp;prosebně. „Nevidíte, co&nbsp;se&nbsp;tu&nbsp;děje? Bylo by&nbsp;mi&nbsp;líto, kdybyste měl kvůli tomu trpět.“</span></p>
          <p class="chunk" data-nb-ref-number="417" data-nb-words="15" data-nb-chars="66"><span class="idea" data-nb-ref-number="417" id="idea417" data-nb-words="15" data-nb-chars="66">A&nbsp;stála dál mezi mnou a&nbsp;Adou. Řekl jsem jí, jen abych se&nbsp;jí&nbsp;dotkl:</span></p>
          <p class="chunk" data-nb-ref-number="418" data-nb-words="13" data-nb-chars="70"><span class="idea" data-nb-ref-number="418" id="idea418" data-nb-words="13" data-nb-chars="70">„Promluvím s&nbsp;Adou, protože musím. Co&nbsp;mi&nbsp;odpoví, to&nbsp;je&nbsp;mi&nbsp;úplně jedno.“</span></p>
          <p class="chunk" data-nb-ref-number="419" data-nb-words="70" data-nb-chars="391"><span class="idea" data-nb-ref-number="419" id="idea419" data-nb-words="70" data-nb-chars="391">Odkulhal jsem znovu ke&nbsp;Guidovi. Když jsem k&nbsp;němu došel, zapálil jsem si&nbsp;cigaretu, dívaje se&nbsp;do&nbsp;zrcadla. Viděl jsem se&nbsp;v&nbsp;něm velice bledý, což je&nbsp;pro mne důvod, abych zbledl ještě víc. Úporně jsem se&nbsp;snažil trochu sebrat a&nbsp;vypadat nenuceně. V&nbsp;tomto dvojnásobném zápase se&nbsp;má&nbsp;ruka mimoděk chopila Guidova poháru. Jakmile jsem ho&nbsp;měl v&nbsp;ruce, nezmohl jsem se&nbsp;na&nbsp;nic lepšího a&nbsp;vyprázdnil jsem ho.</span></p>
          <p class="chunk" data-nb-ref-number="420" data-nb-words="5" data-nb-chars="23"><span class="idea" data-nb-ref-number="420" id="idea420" data-nb-words="5" data-nb-chars="23">Guido se&nbsp;dal do&nbsp;smíchu:</span></p>
          <p class="chunk" data-nb-ref-number="421" data-nb-words="18" data-nb-chars="99"><span class="idea" data-nb-ref-number="421" id="idea421" data-nb-words="18" data-nb-chars="99">„Tak, a&nbsp;teď budete znát všechny mé&nbsp;myšlenky, protože já&nbsp;se&nbsp;před chvilkou z&nbsp;toho poháru taky napil.“</span></p>
          <p class="chunk" data-nb-ref-number="422" data-nb-words="73" data-nb-chars="452"><span class="idea" data-nb-ref-number="422" id="idea422" data-nb-words="73" data-nb-chars="452">Chuť citronu je&nbsp;mi&nbsp;vždycky protivná. Tentokrát mi&nbsp;však připadla přímo jedovatá, předně proto, že&nbsp;jsem měl pocit, jako bych se&nbsp;byl najednou tím, že&nbsp;jsem se&nbsp;napil z&nbsp;jeho poháru, dostal do&nbsp;jakéhosi odporného kontaktu s&nbsp;Guidem, a&nbsp;pak protože mě&nbsp;zároveň zarazil výraz zlostné netrpělivosti, který se&nbsp;objevil v&nbsp;Adině tváři. Zavolala okamžitě pokojskou, aby přinesla další pohár citronády, a&nbsp;trvala na&nbsp;svém rozkazu, přestože Guido prohlásil, že&nbsp;už&nbsp;nemá žízeň.</span></p>
          <p class="chunk" data-nb-ref-number="423" data-nb-words="14" data-nb-chars="72"><span class="idea" data-nb-ref-number="423" id="idea423" data-nb-words="14" data-nb-chars="72">V&nbsp;tu chvíli se&nbsp;mě&nbsp;doopravdy zmocnil soucit. Ada si&nbsp;zadávala čím dál víc.</span></p>
          <p class="chunk" data-nb-ref-number="424" data-nb-words="22" data-nb-chars="128"><span class="idea" data-nb-ref-number="424" id="idea424" data-nb-words="22" data-nb-chars="128">„Odpusťte, Ado,“ řekl jsem jí&nbsp;pokorně a&nbsp;díval jsem se&nbsp;na&nbsp;ni, jako bych čekal na&nbsp;nějaké vysvětlení. „Nechtěl jsem vás rozhněvat.“</span></p>
          <p class="chunk" data-nb-ref-number="425" data-nb-words="17" data-nb-chars="97"><span class="idea" data-nb-ref-number="425" id="idea425" data-nb-words="17" data-nb-chars="97">Pak se&nbsp;mě&nbsp;zmocnil strach, aby se&nbsp;mi&nbsp;oči nezalily slzami. Nechtěl jsem se&nbsp;zesměšnit. Vykřikl jsem:</span></p>
          <p class="chunk" data-nb-ref-number="426" data-nb-words="6" data-nb-chars="34"><span class="idea" data-nb-ref-number="426" id="idea426" data-nb-words="6" data-nb-chars="34">„Stříkl jsem si&nbsp;do&nbsp;oka citronádu!“</span></p>
          <p class="chunk" data-nb-ref-number="427" data-nb-words="58" data-nb-chars="324"><span class="idea" data-nb-ref-number="427" id="idea427" data-nb-words="58" data-nb-chars="324">Přikryl jsem si&nbsp;oči kapesníkem, a&nbsp;tak jsem už&nbsp;nemusel zadržovat slzy, stačilo jen dávat pozor, abych nevzlykl. Nikdy nezapomenu na&nbsp;tu&nbsp;tmu za&nbsp;tím kapesníkem. Schovával jsem v&nbsp;ní své slzy, ale taky záchvat bláznovství. Zdálo se&nbsp;mi, že&nbsp;jsem jí&nbsp;už&nbsp;všechno řekl, že&nbsp;mne vyslechla, že&nbsp;mne miluje, ale já&nbsp;že&nbsp;jí&nbsp;už&nbsp;nikdy neodpustím.</span></p>
          <p class="chunk" data-nb-ref-number="428" data-nb-words="31" data-nb-chars="183"><span class="idea" data-nb-ref-number="428" id="idea428" data-nb-words="31" data-nb-chars="183">Zvedl jsem kapesník z&nbsp;tváře, ukázal jsem všem své plačící oči a&nbsp;pokusil jsem se&nbsp;zasmát a&nbsp;rozesmát ostatní: „Vsadím se, že&nbsp;pan Giovanni posílá domů na&nbsp;tyhle šťávy kyselinu citronovou.“</span></p>
          <p class="chunk" data-nb-ref-number="429" data-nb-words="62" data-nb-chars="341"><span class="idea" data-nb-ref-number="429" id="idea429" data-nb-words="62" data-nb-chars="341">V&nbsp;tom okamžiku přišel Giovanni a&nbsp;jako obvykle mě&nbsp;velice srdečně pozdravil. Trochu mě&nbsp;to&nbsp;utěšilo, ale ta&nbsp;útěcha netrvala dlouho, protože prohlásil, že&nbsp;přišel dřív než jindy, poněvadž by&nbsp;rád slyšel hrát Guida. Vtom si&nbsp;všiml, že&nbsp;mám oči plné slz, a&nbsp;zeptal se, co&nbsp;se&nbsp;mi&nbsp;stalo. Pověděli mu, z&nbsp;čeho podezírám jeho citronády, a&nbsp;on se&nbsp;dal do&nbsp;smíchu.</span></p>
          <p class="chunk" data-nb-ref-number="430" data-nb-words="93" data-nb-chars="503"><span class="idea" data-nb-ref-number="430" id="idea430" data-nb-words="93" data-nb-chars="503">Byl jsem tak zbabělý, že&nbsp;jsem se&nbsp;horlivě připojil k&nbsp;Giovanniho prosbám, aby Guido zahrál. Vzpomněl jsem si: cožpak jsem si&nbsp;ten večer taky nepřišel poslechnout Guida a&nbsp;jeho housle? A&nbsp;zajímavé je, to&nbsp;vím dodnes, že&nbsp;jsem doufal, že&nbsp;si&nbsp;tím naléháním udobřím Adu. Díval jsem se&nbsp;na&nbsp;ni&nbsp;s&nbsp;nadějí, že&nbsp;se&nbsp;s&nbsp;ní konečně poprvé za&nbsp;ten večer shodnu. Podivná věc! Což jsem si&nbsp;s&nbsp;ní nechtěl promluvit a&nbsp;neodpustit jí? Místo toho jsem se&nbsp;díval na&nbsp;její záda a&nbsp;ty pohrdavé kadeře na&nbsp;šíji. Běžela vytáhnout z&nbsp;pouzdra housle.</span></p>
          <p class="chunk" data-nb-ref-number="431" data-nb-words="61" data-nb-chars="341"><span class="idea" data-nb-ref-number="431" id="idea431" data-nb-words="61" data-nb-chars="341">Guido požádal, aby ještě čtvrt hodiny počkali. Vypadal, jako by&nbsp;váhal. Později za&nbsp;ta&nbsp;dlouhá léta, co&nbsp;jsem ho&nbsp;znal, jsem si&nbsp;ověřil, že&nbsp;váhal vždycky, než udělal sebejednodušší věc, o&nbsp;kterou ho&nbsp;někdo prosil. Dělal jen to, co&nbsp;se&nbsp;mu&nbsp;líbilo, a&nbsp;než vyhověl něčí prosbě, prozkoumal pečlivě hlubiny svého nitra, aby viděl, co&nbsp;si&nbsp;v&nbsp;nich přeje on&nbsp;sám.</span></p>
          <p class="chunk" data-nb-ref-number="432" data-nb-words="51" data-nb-chars="326"><span class="idea" data-nb-ref-number="432" id="idea432" data-nb-words="51" data-nb-chars="326">Ta&nbsp;čtvrthodina byla pak pro mne nejšťastnější z&nbsp;celého toho pamětihodného večera. Vděčil jsem za&nbsp;ni&nbsp;nepochybně svému vzrušení, ale také svému krajnímu úsilí přebít ty&nbsp;hrozící, blížící se&nbsp;housle… A&nbsp;tak zatímco ostatním ten zlomeček času připadal mou zásluhou tak zábavný, já&nbsp;na&nbsp;něj vzpomínám jako na&nbsp;čtvrthodinku úporného boje.</span></p>
          <p class="chunk" data-nb-ref-number="433" data-nb-words="69" data-nb-chars="408"><span class="idea" data-nb-ref-number="433" id="idea433" data-nb-words="69" data-nb-chars="408">Giovanni vyprávěl o&nbsp;nemilé scéně, které byl svědkem v&nbsp;tramvaji, když jel domů. Jakási paní vystupovala, když byl vůz ještě v&nbsp;pohybu, a&nbsp;tak nešikovně, že&nbsp;upadla a&nbsp;zranila se. Giovanni popisoval s&nbsp;trochou přehánění úzkost, kterou ucítil, když zpozoroval, jak se&nbsp;ta&nbsp;paní chystá skočit, protože bylo zřejmé, že&nbsp;ji&nbsp;to&nbsp;musí srazit a&nbsp;možná i&nbsp;přejet. Bylo bolestné vědět to&nbsp;všechno předem a&nbsp;nestačit ji&nbsp;už&nbsp;zachránit.</span></p>
          <p class="chunk" data-nb-ref-number="434" data-nb-words="100" data-nb-chars="596"><span class="idea" data-nb-ref-number="434" id="idea434" data-nb-words="100" data-nb-chars="596">Měl jsem skvělý nápad. Vyprávěl jsem, že&nbsp;mě&nbsp;tyhle závratě kdysi taky velice sužovaly, ale že&nbsp;jsem na&nbsp;ně&nbsp;našel lék. Kdykoliv jsem viděl, že&nbsp;nějaký artista provozuje své cviky v&nbsp;příliš velké výšce, nebo kdykoliv jsem byl svědkem, že&nbsp;někdo příliš starý nebo nešikovný vyskakuje z&nbsp;jedoucí tramvaje, zbavoval jsem se&nbsp;veškeré úzkosti tím, že&nbsp;jsem jim přál nehodu. Ba&nbsp;dokonce se&nbsp;stávalo, že&nbsp;jsem to&nbsp;své přání, aby upadli a&nbsp;potloukli se, pronášel slovy. To&nbsp;mě&nbsp;hrozně uklidňovalo; pak už&nbsp;jsem mohl přihlížet hrozícímu neštěstí docela netečně. A&nbsp;když se&nbsp;pak mé&nbsp;přání nesplnilo, byl jsem ještě spokojenější.</span></p>
          <p class="chunk" data-nb-ref-number="435" data-nb-words="76" data-nb-chars="465"><span class="idea" data-nb-ref-number="435" id="idea435" data-nb-words="76" data-nb-chars="465">Guido byl mým nápadem nadšen, pokládal to&nbsp;za&nbsp;psychologický objev. Rozebíral ho&nbsp;jako vždycky každou malichernost a&nbsp;nemohl se&nbsp;dočkat chvíle, kdy bude moct ten lék vyzkoušet. Měl ale jednu výhradu: aby takové přání zla nezvětšovalo neštěstí. Ada se&nbsp;připojila k&nbsp;jeho smíchu, a&nbsp;dokonce mě&nbsp;poctila kratinkým obdivným pohledem. Já&nbsp;hlupák jsem z&nbsp;toho měl veliké zadostiučinění. Ale zjistil jsem, že&nbsp;není pravda, že&nbsp;bych jí&nbsp;už&nbsp;nedovedl odpustit, a&nbsp;to byla taky velká výhoda.</span></p>
          <p class="chunk" data-nb-ref-number="436" data-nb-words="70" data-nb-chars="393"><span class="idea" data-nb-ref-number="436" id="idea436" data-nb-words="70" data-nb-chars="393">Nasmáli jsme se&nbsp;všichni hodně jako dobří kamarádi, kteří se&nbsp;mají rádi. V&nbsp;jedné chvíli jsem se&nbsp;ocitl v&nbsp;koutě salonu sám s&nbsp;tetou Rosinou. Mluvila pořád ještě o&nbsp;stolečku. Seděla náramně tlustá nehnutě v&nbsp;křesle a&nbsp;hovořila se&nbsp;mnou, aniž se&nbsp;na&nbsp;mne podívala. Podařilo se&nbsp;mi&nbsp;dát ostatním najevo, že&nbsp;se&nbsp;otravuju, a&nbsp;všichni ostatní se&nbsp;na&nbsp;mne dívali s&nbsp;tajeným smíchem, ale tak, aby je&nbsp;teta nezpozorovala.</span></p>
          <p class="chunk" data-nb-ref-number="437" data-nb-words="10" data-nb-chars="57"><span class="idea" data-nb-ref-number="437" id="idea437" data-nb-words="10" data-nb-chars="57">Abych zvětšil veselí, napadlo mi&nbsp;z&nbsp;ničeho nic jí&nbsp;povědět:</span></p>
          <p class="chunk" data-nb-ref-number="438" data-nb-words="10" data-nb-chars="64"><span class="idea" data-nb-ref-number="438" id="idea438" data-nb-words="10" data-nb-chars="64">„Vy jste se&nbsp;ale velice zotavila, milostivá, úplně jste omládla.“</span></p>
          <p class="chunk" data-nb-ref-number="439" data-nb-words="88" data-nb-chars="525"><span class="idea" data-nb-ref-number="439" id="idea439" data-nb-words="88" data-nb-chars="525">Kdyby se&nbsp;byla rozzlobila, bylo by&nbsp;proč se&nbsp;smát. Jenže milostivá se&nbsp;nerozzlobila, naopak, byla ke&nbsp;mně velice milá a&nbsp;začala mi&nbsp;vypravovat, že&nbsp;se&nbsp;po&nbsp;nedávné nemoci skutečně velice zotavila. Byl jsem tou odpovědí uveden v&nbsp;takový úžas, že&nbsp;jsem se&nbsp;asi zatvářil hrozně komicky, protože veselí, které jsem čekal, skutečně nastalo. Brzy nato mi&nbsp;záhadu vysvětlili. Dozvěděl jsem se&nbsp;totiž, že&nbsp;to&nbsp;není teta Rosina, ale teta Marie, sestra paní Malfentiové. Tak jsem tedy ze&nbsp;salonu odstranil jeden ze&nbsp;zdrojů své tísně, ale ne&nbsp;ten největší.</span></p>
          <p class="chunk" data-nb-ref-number="440" data-nb-words="68" data-nb-chars="394"><span class="idea" data-nb-ref-number="440" id="idea440" data-nb-words="68" data-nb-chars="394">V&nbsp;určitém okamžiku si&nbsp;Guido řekl o&nbsp;housle. Toho večera se&nbsp;obešel bez doprovodu piana, protože hrál <em>Chaconnu</em>. Ada mu&nbsp;s&nbsp;děkovným úsměvem podala housle. Guido se&nbsp;na&nbsp;ni&nbsp;ani nepodíval, díval se&nbsp;na&nbsp;housle, jako kdyby chtěl být sám se&nbsp;svou inspirací. Pak se&nbsp;postavil doprostřed salonu zády k&nbsp;valné části přítomných, lehce se&nbsp;dotkl smyčcem strun a&nbsp;zahrál pár arpedží. Najednou přestal a&nbsp;řekl s&nbsp;úsměvem:</span></p>
          <p class="chunk" data-nb-ref-number="441" data-nb-words="19" data-nb-chars="97"><span class="idea" data-nb-ref-number="441" id="idea441" data-nb-words="19" data-nb-chars="97">„Mám já&nbsp;to&nbsp;ale odvahu, když povážím, že&nbsp;jsem nevzal housle do&nbsp;ruky, co&nbsp;jsem hrál posledně u&nbsp;vás.“</span></p>
          <p class="chunk" data-nb-ref-number="442" data-nb-words="32" data-nb-chars="168"><span class="idea" data-nb-ref-number="442" id="idea442" data-nb-words="32" data-nb-chars="168">Kejklíř! Stál zády dokonce i&nbsp;k&nbsp;Adě. Podíval jsem se&nbsp;úzkostně na&nbsp;ni, jestli tím trpí. Nezdálo se! Opřela se&nbsp;loktem o&nbsp;stolek a&nbsp;s&nbsp;hlavou v&nbsp;dlani se&nbsp;soustředila k&nbsp;poslechu.</span></p>
          <p class="chunk" data-nb-ref-number="443" data-nb-words="68" data-nb-chars="399"><span class="idea" data-nb-ref-number="443" id="idea443" data-nb-words="68" data-nb-chars="399">Pak přede mnou vyvstal sám velký Bach. Nikdy, ani předtím, ani potom se&nbsp;mi&nbsp;nestalo, abych pochopil takovým způsobem krásu té&nbsp;hudby, zrozené ze&nbsp;čtyř strun jako Michelangelův anděl z&nbsp;kusu mramoru. Nové bylo pro mne jedině mé&nbsp;rozpoložení, ale právě to&nbsp;způsobilo, že&nbsp;jsem k&nbsp;té hudbě vzhlížel jako k&nbsp;něčemu naprosto novému. A&nbsp;přesto jsem zápasil, abych ji&nbsp;udržel daleko od&nbsp;sebe. Pořád jsem si&nbsp;připomínal:</span></p>
          <p class="chunk" data-nb-ref-number="444" data-nb-words="17" data-nb-chars="96"><span class="idea" data-nb-ref-number="444" id="idea444" data-nb-words="17" data-nb-chars="96">„Pozor! Housle jsou siréna a&nbsp;dovedou rozplakat, i&nbsp;když ten, kdo na&nbsp;ně&nbsp;hraje, nemá srdce hrdiny!“</span></p>
          <p class="chunk" data-nb-ref-number="445" data-nb-words="46" data-nb-chars="231"><span class="idea" data-nb-ref-number="445" id="idea445" data-nb-words="46" data-nb-chars="231">Ta&nbsp;hudba mě&nbsp;chytla a&nbsp;vzala ztečí. Měl jsem pocit, jako by&nbsp;mi&nbsp;shovívavě vyprávěla o&nbsp;mé nemoci a&nbsp;o&nbsp;mých bolestech, jako by&nbsp;je&nbsp;konejšila úsměvy a&nbsp;laskáním. Ale to&nbsp;přece hovořil Guido! A&nbsp;já se&nbsp;snažil z&nbsp;té hudby vymanit a&nbsp;říkal jsem si:</span></p>
          <p class="chunk" data-nb-ref-number="446" data-nb-words="22" data-nb-chars="129"><span class="idea" data-nb-ref-number="446" id="idea446" data-nb-words="22" data-nb-chars="129">„K&nbsp;tomu stačí mít v&nbsp;těle rytmus, jistou ruku a&nbsp;napodobivost, všechno to, co&nbsp;nemám; ale to&nbsp;není méněcennost, nýbrž nemilá náhoda.“</span></p>
          <p class="chunk" data-nb-ref-number="447" data-nb-words="79" data-nb-chars="445"><span class="idea" data-nb-ref-number="447" id="idea447" data-nb-words="79" data-nb-chars="445">Bouřil jsem se, ale Bach postupoval jistě jako osud. Zpíval vášnivě ve&nbsp;výškách a&nbsp;sestupoval až&nbsp;k&nbsp;ostinátnímu basu, který překvapil, jakkoli ho&nbsp;ucho a&nbsp;srdce předem tušily. Přišel právě včas: chvilku později, a&nbsp;zpěv by&nbsp;se&nbsp;byl rozplynul, aniž by&nbsp;se&nbsp;k&nbsp;němu mohl připojit ohlas; chvilku dřív, a&nbsp;ostinátní bas by&nbsp;ho&nbsp;byl přikryl a&nbsp;udusil. Pro Guida to&nbsp;nic neznamenalo: jemu se&nbsp;netřásla ruka, ani když se&nbsp;pustil do&nbsp;Bacha, a&nbsp;v&nbsp;tom byla pravá méněcennost.</span></p>
          <p class="chunk" data-nb-ref-number="448" data-nb-words="65" data-nb-chars="374"><span class="idea" data-nb-ref-number="448" id="idea448" data-nb-words="65" data-nb-chars="374">Dnes, když to&nbsp;píšu, mám pro to&nbsp;všecky důkazy. Neraduju se, že&nbsp;jsem to&nbsp;tenkrát viděl tak přesně. Tenkrát jsem byl plný zášti a&nbsp;ani ta&nbsp;hudba, kterou jsem přijímal jako vlastní duši, ji&nbsp;nedovedla utišit. Pak přišel všední, každodenní život a&nbsp;tu zášť smazal, aniž z&nbsp;mé strany narazil na&nbsp;odpor. Pochopitelně! Všední život toho dokáže tolik! Ale běda géniům, kdyby si&nbsp;toho všimli!</span></p>
          <p class="chunk" data-nb-ref-number="449" data-nb-words="64" data-nb-chars="372"><span class="idea" data-nb-ref-number="449" id="idea449" data-nb-words="64" data-nb-chars="372">Guido bravurně dohrál. Kromě Giovanniho nikdo nezatleskal a&nbsp;nějaký čas ani nepromluvil. Potom jsem přece jen pocítil potřebu promluvit. Jak jsem se&nbsp;toho mohl odvážit před lidmi, kteří věděli, jak hraju já? Bylo to, jako kdyby hovořily moje housle, které po&nbsp;hudbě jen marně bažily, a&nbsp;haněly jeho, na&nbsp;kterých&nbsp;– to&nbsp;se&nbsp;nedalo popřít&nbsp;– se&nbsp;hudba měnila v&nbsp;život, světlo a&nbsp;vzduch.</span></p>
          <p class="chunk" data-nb-ref-number="450" data-nb-words="25" data-nb-chars="149"><span class="idea" data-nb-ref-number="450" id="idea450" data-nb-words="25" data-nb-chars="149">„Výborně!“ řekl jsem a&nbsp;znělo to&nbsp;spíš shovívavě než pochvalně. „Ale přesto nechápu, proč jste ke&nbsp;konci ty&nbsp;noty odrazil, když je&nbsp;Bach označil legatem.“</span></p>
          <p class="chunk" data-nb-ref-number="451" data-nb-words="39" data-nb-chars="222"><span class="idea" data-nb-ref-number="451" id="idea451" data-nb-words="39" data-nb-chars="222">Znal jsem <em>Chaconnu</em> do&nbsp;poslední notičky. Jednu dobu jsem věřil, že&nbsp;se&nbsp;musím pouštět i&nbsp;do takových věcí, chci-li se&nbsp;dostat dál, a&nbsp;tak jsem dlouhé měsíce trávil čas tím, že&nbsp;jsem slabikoval takt po&nbsp;taktu pár Bachových skladeb.</span></p>
          <p class="chunk" data-nb-ref-number="452" data-nb-words="23" data-nb-chars="126"><span class="idea" data-nb-ref-number="452" id="idea452" data-nb-words="23" data-nb-chars="126">Cítil jsem, že&nbsp;se&nbsp;všichni v&nbsp;saloně na&nbsp;mne dívají s&nbsp;výčitkou a&nbsp;posměchem. Přesto jsem mluvil dál a&nbsp;bojoval s&nbsp;tím nepřátelstvím.</span></p>
          <p class="chunk" data-nb-ref-number="453" data-nb-words="14" data-nb-chars="100"><span class="idea" data-nb-ref-number="453" id="idea453" data-nb-words="14" data-nb-chars="100">„Bach,“ dodal jsem, „je ve&nbsp;svých prostředcích tak střídmý, že&nbsp;nepřipouští takové umělůstky smyčcem.“</span></p>
          <p class="chunk" data-nb-ref-number="454" data-nb-words="16" data-nb-chars="93"><span class="idea" data-nb-ref-number="454" id="idea454" data-nb-words="16" data-nb-chars="93">Měl jsem asi pravdu, ale právě tak bylo jisté, že&nbsp;bych sám takovou umělůstku vůbec nedokázal.</span></p>
          <p class="chunk" data-nb-ref-number="455" data-nb-words="9" data-nb-chars="58"><span class="idea" data-nb-ref-number="455" id="idea455" data-nb-words="9" data-nb-chars="58">Guido byl najednou zrovna tak přepjatý jako já. Prohlásil:</span></p>
          <p class="chunk" data-nb-ref-number="456" data-nb-words="10" data-nb-chars="63"><span class="idea" data-nb-ref-number="456" id="idea456" data-nb-words="10" data-nb-chars="63">„Bach možná tuhle výrazovou možnost neznal. Dávám mu&nbsp;ji&nbsp;darem.“</span></p>
          <p class="chunk" data-nb-ref-number="457" data-nb-words="25" data-nb-chars="155"><span class="idea" data-nb-ref-number="457" id="idea457" data-nb-words="25" data-nb-chars="155">Vytahoval se&nbsp;nad Bacha, ale v&nbsp;tomto prostředí proti tomu nikdo nic nenamítal, kdežto já&nbsp;stržil posměch, třebaže jsem se&nbsp;pokoušel vytahovat jedině nad něho.</span></p>
          <p class="chunk" data-nb-ref-number="458" data-nb-words="64" data-nb-chars="364"><span class="idea" data-nb-ref-number="458" id="idea458" data-nb-words="64" data-nb-chars="364">A&nbsp;tu se&nbsp;přihodila věc jinak naprosto nedůležitá, ale pro mne rozhodná. Z&nbsp;kteréhosi pokoje, dost vzdáleného od&nbsp;salonu, se&nbsp;ozval křik malé Anny. Jak jsem se&nbsp;později dozvěděl, upadla a&nbsp;rozrazila si&nbsp;do&nbsp;krve rty. Tak jsem se&nbsp;ocitl na&nbsp;pár minut sám s&nbsp;Adou, protože ostatní odběhli ze&nbsp;salonu. Guido, než se&nbsp;rozběhl za&nbsp;ostatními, vložil své vzácné housle do&nbsp;Adiných rukou.</span></p>
          <p class="chunk" data-nb-ref-number="459" data-nb-words="33" data-nb-chars="208"><span class="idea" data-nb-ref-number="459" id="idea459" data-nb-words="33" data-nb-chars="208">„Nechcete, abych vám ty&nbsp;housle podržel?“ zeptal jsem se&nbsp;Ady, když jsem viděl, jak váhá, nemá-li běžet za&nbsp;ostatními. Ještě jsem si&nbsp;totiž neuvědomil, že&nbsp;příležitost, po&nbsp;které jsem tak vzdychal, konečně nastala.</span></p>
          <p class="chunk" data-nb-ref-number="460" data-nb-words="16" data-nb-chars="95"><span class="idea" data-nb-ref-number="460" id="idea460" data-nb-words="16" data-nb-chars="95">Zaváhala, ale pak v&nbsp;ní nabyla vrch jakási zvláštní nedůvěra. Přitiskla housle ještě víc k&nbsp;sobě.</span></p>
          <p class="chunk" data-nb-ref-number="461" data-nb-words="18" data-nb-chars="122"><span class="idea" data-nb-ref-number="461" id="idea461" data-nb-words="18" data-nb-chars="122">„Ne,“ odpověděla, „není třeba, abych tam chodila s&nbsp;ostatními. Anna si&nbsp;určitě tolik neublížila. Ječí pro každou maličkost.“</span></p>
          <p class="chunk" data-nb-ref-number="462" data-nb-words="65" data-nb-chars="359"><span class="idea" data-nb-ref-number="462" id="idea462" data-nb-words="65" data-nb-chars="359">Usedla se&nbsp;svými houslemi a&nbsp;mně se&nbsp;zdálo, jako by&nbsp;mě&nbsp;tím vyzvala k&nbsp;řeči. Ostatně jak jsem se&nbsp;mohl vrátit domů, aniž bych s&nbsp;ní promluvil? Co&nbsp;bych pak dělal celou tu&nbsp;dlouhou noc? Představoval jsem si, jak se&nbsp;na&nbsp;posteli převracím zprava doleva nebo jak běhám po&nbsp;ulicích nebo putykách, abych se&nbsp;rozptýlil. Ne! Dokud si&nbsp;nezjednám klid, nevytáhnu z&nbsp;tohoto domu paty!</span></p>
          <p class="chunk" data-nb-ref-number="463" data-nb-words="19" data-nb-chars="102"><span class="idea" data-nb-ref-number="463" id="idea463" data-nb-words="19" data-nb-chars="102">Snažil jsem se&nbsp;být prostý a&nbsp;stručný. Jinak jsem ani nemohl, protože jsem lapal po&nbsp;dechu. Řekl jsem jí:</span></p>
          <p class="chunk" data-nb-ref-number="464" data-nb-words="14" data-nb-chars="84"><span class="idea" data-nb-ref-number="464" id="idea464" data-nb-words="14" data-nb-chars="84">„Miluju vás, Ado. Proč byste mi&nbsp;nedovolila, abych o&nbsp;tom promluvil s&nbsp;vaším tatínkem?“</span></p>
          <p class="chunk" data-nb-ref-number="465" data-nb-words="93" data-nb-chars="486"><span class="idea" data-nb-ref-number="465" id="idea465" data-nb-words="93" data-nb-chars="486">Podívala se&nbsp;na&nbsp;mne užasle a&nbsp;poděšeně. Měl jsem najednou strach, že&nbsp;se&nbsp;dá&nbsp;do&nbsp;jeku jako ta&nbsp;malá tam venku. Věděl jsem, že&nbsp;její jasný pohled a&nbsp;její tvář s&nbsp;těmi tak přesnými rysy nezná lásku, ale tak vzdálenou lásce, jako byla teď, jsem ji&nbsp;nikdy neviděl. Začala mluvit a&nbsp;řekla cosi, co&nbsp;mělo být jakýmsi úvodem. Ale já&nbsp;chtěl jasno&nbsp;– ano nebo ne! Možná že&nbsp;mě&nbsp;uráželo už&nbsp;to, co&nbsp;mi&nbsp;připadalo jako váhání. Abych to&nbsp;uspíšil a&nbsp;přiměl ji&nbsp;k&nbsp;rozhodnutí, začal jsem mluvit o&nbsp;jejím právu na&nbsp;rozmyšlení:</span></p>
          <p class="chunk" data-nb-ref-number="466" data-nb-words="18" data-nb-chars="96"><span class="idea" data-nb-ref-number="466" id="idea466" data-nb-words="18" data-nb-chars="96">„Jak to, že&nbsp;jste si&nbsp;toho dosud nevšimla? Vy&nbsp;jste si&nbsp;přece nemohla myslet, že&nbsp;se&nbsp;dvořím Augustě.“</span></p>
          <p class="chunk" data-nb-ref-number="467" data-nb-words="31" data-nb-chars="174"><span class="idea" data-nb-ref-number="467" id="idea467" data-nb-words="31" data-nb-chars="174">Chtěl jsem vložit do&nbsp;svých slov důraz, ale ve&nbsp;spěchu jsem ho&nbsp;položil na&nbsp;nepravé místo, a&nbsp;tak se&nbsp;stalo, že&nbsp;jsem jméno chuděry Augusty vyslovil s&nbsp;přízvukem a&nbsp;posuňkem pohrdání.</span></p>
          <p class="chunk" data-nb-ref-number="468" data-nb-words="14" data-nb-chars="77"><span class="idea" data-nb-ref-number="468" id="idea468" data-nb-words="14" data-nb-chars="77">Tím jsem pomohl Adě z&nbsp;nesnází. Chytla se&nbsp;jedině toho, že&nbsp;jsem urazil Augustu.</span></p>
          <p class="chunk" data-nb-ref-number="469" data-nb-words="21" data-nb-chars="106"><span class="idea" data-nb-ref-number="469" id="idea469" data-nb-words="21" data-nb-chars="106">„Proč si&nbsp;myslíte, že&nbsp;jste víc než Augusta? Já&nbsp;si&nbsp;ani trochu nemyslím, že&nbsp;by&nbsp;si&nbsp;vás Augusta vzala za&nbsp;muže.“</span></p>
          <p class="chunk" data-nb-ref-number="470" data-nb-words="8" data-nb-chars="45"><span class="idea" data-nb-ref-number="470" id="idea470" data-nb-words="8" data-nb-chars="45">Teprve pak si&nbsp;vzpomněla, že&nbsp;mi&nbsp;dluží odpověď:</span></p>
          <p class="chunk" data-nb-ref-number="471" data-nb-words="16" data-nb-chars="75"><span class="idea" data-nb-ref-number="471" id="idea471" data-nb-words="16" data-nb-chars="75">„A&nbsp;co se&nbsp;týká mne… divím se, jak jste si&nbsp;mohl vzít do&nbsp;hlavy něco takového.“</span></p>
          <p class="chunk" data-nb-ref-number="472" data-nb-words="39" data-nb-chars="223"><span class="idea" data-nb-ref-number="472" id="idea472" data-nb-words="39" data-nb-chars="223">Ta&nbsp;trpká věta měla pomstít Augustu. V&nbsp;tom hrozném zmatku jsem si&nbsp;chvíli myslel, že&nbsp;ani její smysl nechtěl nic jiného; kdyby mi&nbsp;byla dala facku, myslím, že&nbsp;bych byl váhal rozebírat, proč to&nbsp;udělala. Proto jsem naléhal znovu:</span></p>
          <p class="chunk" data-nb-ref-number="473" data-nb-words="16" data-nb-chars="102"><span class="idea" data-nb-ref-number="473" id="idea473" data-nb-words="16" data-nb-chars="102">„Uvažte to, Ado. Nejsem špatný člověk. Jsem bohatý… Jsem trochu podivín, ale to&nbsp;bych snadno napravil.“</span></p>
          <p class="chunk" data-nb-ref-number="474" data-nb-words="9" data-nb-chars="49"><span class="idea" data-nb-ref-number="474" id="idea474" data-nb-words="9" data-nb-chars="49">I&nbsp;Ada byla mírnější, ale znovu mluvila o&nbsp;Augustě.</span></p>
          <p class="chunk" data-nb-ref-number="475" data-nb-words="22" data-nb-chars="107"><span class="idea" data-nb-ref-number="475" id="idea475" data-nb-words="22" data-nb-chars="107">„Uvažte to&nbsp;taky vy, Zeno, Augusta je&nbsp;hodné děvče a&nbsp;hodila by&nbsp;se&nbsp;k&nbsp;vám. Nemůžu mluvit za&nbsp;ni, ale myslím si…“</span></p>
          <p class="chunk" data-nb-ref-number="476" data-nb-words="84" data-nb-chars="467"><span class="idea" data-nb-ref-number="476" id="idea476" data-nb-words="84" data-nb-chars="467">Byl to&nbsp;velice slastný pocit slyšet, jak mě&nbsp;Ada poprvé oslovuje křestním jménem. Nebylo to&nbsp;vyzvání, abych mluvil ještě jasněji? Možná že&nbsp;je&nbsp;pro mne ztracená, nebo přinejmenším si&nbsp;mě&nbsp;nevezme hned, ale do&nbsp;té&nbsp;doby je&nbsp;třeba zabránit, aby se&nbsp;dál nekompromitovala s&nbsp;Guidem, kterého jí&nbsp;musím ukázat v&nbsp;pravém světle. Byl jsem opatrný a&nbsp;nejdřív jsem jí&nbsp;řekl, že&nbsp;Augustu ctím a&nbsp;že si&nbsp;jí&nbsp;vážím, ale vzít si&nbsp;ji&nbsp;v&nbsp;žádném případě nechci. Řekl jsem to&nbsp;dvakrát, aby mi&nbsp;jasně rozuměla:</span></p>
          <p class="chunk" data-nb-ref-number="477" data-nb-words="4" data-nb-chars="20"><span class="idea" data-nb-ref-number="477" id="idea477" data-nb-words="4" data-nb-chars="20">„Nechci si&nbsp;ji&nbsp;vzít.“</span></p>
          <p class="chunk" data-nb-ref-number="478" data-nb-words="20" data-nb-chars="98"><span class="idea" data-nb-ref-number="478" id="idea478" data-nb-words="20" data-nb-chars="98">Tak jsem mohl doufat, že&nbsp;jsem si&nbsp;ji&nbsp;zase udobřil a&nbsp;že si&nbsp;už&nbsp;nemyslí, že&nbsp;jsem chtěl Augustu urazit.</span></p>
          <p class="chunk" data-nb-ref-number="479" data-nb-words="10" data-nb-chars="59"><span class="idea" data-nb-ref-number="479" id="idea479" data-nb-words="10" data-nb-chars="59">„Augusta je&nbsp;hodné, milé, příjemné děvče, ale pro mne není.“</span></p>
          <p class="chunk" data-nb-ref-number="480" data-nb-words="19" data-nb-chars="106"><span class="idea" data-nb-ref-number="480" id="idea480" data-nb-words="19" data-nb-chars="106">Teprve pak jsem se&nbsp;ukvapil, protože se&nbsp;na&nbsp;chodbě ozval hluk a&nbsp;každou chvilku mi&nbsp;mohl někdo přetrhnout řeč.</span></p>
          <p class="chunk" data-nb-ref-number="481" data-nb-words="46" data-nb-chars="270"><span class="idea" data-nb-ref-number="481" id="idea481" data-nb-words="46" data-nb-chars="270">„Ado! Ten člověk není pro vás. Je&nbsp;to&nbsp;hlupák! Copak jste si&nbsp;nevšimla, jak na&nbsp;něho hrozně zapůsobily odpovědi toho stolečku? Copak jste neviděla tu&nbsp;jeho hůl? Hraje dobře na&nbsp;housle, ale jsou i&nbsp;opice, které na&nbsp;ně&nbsp;dovedou hrát. Každé jeho slovo prozrazuje nesmírného hňupa…!“</span></p>
          <p class="chunk" data-nb-ref-number="482" data-nb-words="152" data-nb-chars="871"><span class="idea" data-nb-ref-number="482" id="idea482" data-nb-words="152" data-nb-chars="871">Poslouchala mě&nbsp;nejdřív s&nbsp;výrazem člověka, který se&nbsp;nedovede rozhodnout a&nbsp;připustit smysl slov, jež mu&nbsp;někdo říká, a&nbsp;pak mě&nbsp;přerušila. Vyskočila, housle a&nbsp;smyčec pořád v&nbsp;ruce, a&nbsp;zasyčela na&nbsp;mne cosi urážlivého. Udělal jsem, co&nbsp;jsem mohl, abych na&nbsp;ta&nbsp;slova zapomněl, a&nbsp;podařilo se&nbsp;mi&nbsp;to. Vzpomínám si&nbsp;jen, že&nbsp;se&nbsp;mě&nbsp;nejdřív hlasitě zeptala, jak se&nbsp;opovažuju tak mluvit o&nbsp;něm a&nbsp;o&nbsp;ní! Vyvalil jsem oči překvapením, protože se&nbsp;mi&nbsp;zdálo, že&nbsp;jsem mluvil jedině o&nbsp;něm. Zapomněl jsem na&nbsp;všecka ta&nbsp;opovržlivá slova, jež mi&nbsp;řekla, ale ne&nbsp;na&nbsp;tu&nbsp;její krásnou, ušlechtilou a&nbsp;zdravou tvář, zrudlou hněvem, na&nbsp;ty&nbsp;její rysy, pohoršením najednou ještě přesnější, málem jakoby z&nbsp;mramoru. Na&nbsp;to&nbsp;nezapomenu nikdy, a&nbsp;kdykoli pomyslím na&nbsp;svou lásku a&nbsp;na své mládí, vidím před sebou znovu Adinu krásnou, ušlechtilou a&nbsp;zdravou tvář v&nbsp;okamžiku, kdy mě&nbsp;s&nbsp;konečnou platností vyloučila ze&nbsp;svého osudu.</span></p>
          <p class="chunk" data-nb-ref-number="483" data-nb-words="169" data-nb-chars="951"><span class="idea" data-nb-ref-number="483" id="idea483" data-nb-words="169" data-nb-chars="951">Pak se&nbsp;všichni vrátili v&nbsp;hloučku kolem paní Malfentiové, držící v&nbsp;náručí Annu, která pořád ještě plakala. Mne a&nbsp;Ady si&nbsp;nikdo ani nevšiml, a&nbsp;tak jsem vyšel ze&nbsp;salonu, aniž jsem se&nbsp;s&nbsp;kýmkoli rozloučil; na&nbsp;chodbě jsem si&nbsp;vzal klobouk. Zvláštní věc! Nikdo mě&nbsp;neběžel zadržet. Zadržel jsem se&nbsp;tedy sám, protože jsem si&nbsp;vzpomněl, že&nbsp;se&nbsp;nesmím provinit proti pravidlům slušného chování a&nbsp;že se&nbsp;musím před odchodem se&nbsp;všemi zdvořile rozloučit. Přesvědčení, že&nbsp;by&nbsp;snad pro mne příliš brzy začala noc ještě horší těch pěti předchozích, mi&nbsp;od&nbsp;Malfentiů odejít nezabránilo, to&nbsp;vím s&nbsp;určitostí. Protože jsem měl konečně jasno, cítil jsem v&nbsp;tu chvíli jinou potřebu&nbsp;– potřebu míru, míru se&nbsp;všemi. Kdyby se&nbsp;mi&nbsp;podařilo vyloučit všechny trpkosti ze&nbsp;svých vztahů k&nbsp;Adě a&nbsp;ke všem ostatním, snáz by&nbsp;se&nbsp;mi&nbsp;spalo. Proč by&nbsp;měla taková trpkost trvat dál? Ani Guidovi jsem nemohl mít nic za&nbsp;zlé: i&nbsp;když to&nbsp;nebyla jeho zásluha, nebyla to&nbsp;ani jeho vina, že&nbsp;mu&nbsp;dala Ada přednost!</span></p>
          <p class="chunk" data-nb-ref-number="484" data-nb-words="36" data-nb-chars="198"><span class="idea" data-nb-ref-number="484" id="idea484" data-nb-words="36" data-nb-chars="198">Jediná Ada si&nbsp;všimla, že&nbsp;jsem vyšel na&nbsp;chodbu, a&nbsp;když mě&nbsp;viděla se&nbsp;vracet, úzkostlivě se&nbsp;na&nbsp;mě&nbsp;podívala. Bála se&nbsp;nějaké scény! Chtěl jsem ji&nbsp;okamžitě ubezpečit. Přešel jsem kolem ní&nbsp;a&nbsp;zašeptal jsem:</span></p>
          <p class="chunk" data-nb-ref-number="485" data-nb-words="6" data-nb-chars="37"><span class="idea" data-nb-ref-number="485" id="idea485" data-nb-words="6" data-nb-chars="37">„Odpusťte, jestli jsem se&nbsp;vás dotkl!“</span></p>
          <p class="chunk" data-nb-ref-number="486" data-nb-words="31" data-nb-chars="156"><span class="idea" data-nb-ref-number="486" id="idea486" data-nb-words="31" data-nb-chars="156">Vzala mě&nbsp;za&nbsp;ruku a&nbsp;uklidněná mi&nbsp;ji&nbsp;stiskla. Byla to&nbsp;velká útěcha. Zavřel jsem na&nbsp;okamžik oči, abych byl sám se&nbsp;svou duší a&nbsp;viděl, kolik míru jí&nbsp;to&nbsp;přineslo.</span></p>
          <p class="chunk" data-nb-ref-number="487" data-nb-words="31" data-nb-chars="169"><span class="idea" data-nb-ref-number="487" id="idea487" data-nb-words="31" data-nb-chars="169">Osud tomu chtěl, že&nbsp;zatímco se&nbsp;všichni ještě zabývali malou Annou, já&nbsp;se&nbsp;ocitl na&nbsp;židli vedle Alberty. Neviděl jsem ji&nbsp;a&nbsp;všiml jsem si&nbsp;jí, teprve když na&nbsp;mne promluvila.</span></p>
          <p class="chunk" data-nb-ref-number="488" data-nb-words="22" data-nb-chars="124"><span class="idea" data-nb-ref-number="488" id="idea488" data-nb-words="22" data-nb-chars="124">„Nic si&nbsp;neudělala,“ řekla. „Důležité je&nbsp;jedině to, že&nbsp;je&nbsp;při tom tatínek. Kdykoliv ji&nbsp;totiž vidí plakat, dá&nbsp;jí&nbsp;hezký dárek.“</span></p>
          <p class="chunk" data-nb-ref-number="489" data-nb-words="61" data-nb-chars="378"><span class="idea" data-nb-ref-number="489" id="idea489" data-nb-words="61" data-nb-chars="378">Přestal jsem se&nbsp;rozebírat, protože jsem se&nbsp;najednou viděl celý. Abych došel míru, musím udělat něco, co&nbsp;by&nbsp;mi&nbsp;navždycky zajistilo vstup do&nbsp;tohoto salonu. Podíval jsem se&nbsp;na&nbsp;Albertu! Podobala se&nbsp;Adě! Byla trochu menší a&nbsp;celý její zjev nesl ještě zřetelné, dosud nesmazané známky dětství. Snadno zvyšovala hlas a&nbsp;při smíchu, často nezřízeném, se&nbsp;jí&nbsp;stahovala a&nbsp;červenala tvářinka.</span></p>
          <p class="chunk" data-nb-ref-number="490" data-nb-words="12" data-nb-chars="65"><span class="idea" data-nb-ref-number="490" id="idea490" data-nb-words="12" data-nb-chars="65">Zvláštní věc! V&nbsp;tom okamžiku jsem si&nbsp;vzpomněl na&nbsp;radu svého otce:</span></p>
          <p class="chunk" data-nb-ref-number="491" data-nb-words="11" data-nb-chars="57"><span class="idea" data-nb-ref-number="491" id="idea491" data-nb-words="11" data-nb-chars="57">„Vyber si&nbsp;mladou ženu a&nbsp;snáz si&nbsp;ji&nbsp;vychováš podle svého.“</span></p>
          <p class="chunk" data-nb-ref-number="492" data-nb-words="32" data-nb-chars="174"><span class="idea" data-nb-ref-number="492" id="idea492" data-nb-words="32" data-nb-chars="174">Ta&nbsp;vzpomínka rozhodla. Podíval jsem se&nbsp;na&nbsp;Albertu znovu. V&nbsp;duchu jsem se&nbsp;ji&nbsp;pokoušel svléct a&nbsp;líbila se&nbsp;mi, sladká a&nbsp;křehounká, tak jak jsem si&nbsp;ji&nbsp;představoval. Řekl jsem jí:</span></p>
          <p class="chunk" data-nb-ref-number="493" data-nb-words="14" data-nb-chars="82"><span class="idea" data-nb-ref-number="493" id="idea493" data-nb-words="14" data-nb-chars="82">„Poslyšte, Alberto! Mám nápad: pomyslela jste někdy na&nbsp;to, že&nbsp;už&nbsp;jste na&nbsp;vdávání?“</span></p>
          <p class="chunk" data-nb-ref-number="494" data-nb-words="26" data-nb-chars="152"><span class="idea" data-nb-ref-number="494" id="idea494" data-nb-words="26" data-nb-chars="152">„Já na&nbsp;vdávání nemyslím,“ řekla s&nbsp;úsměvem a&nbsp;mírně, bez rozpaků nebo zardění se&nbsp;na&nbsp;mne podívala. „Chci pokračovat ve&nbsp;studiích. Taky maminka si&nbsp;to&nbsp;přeje.“</span></p>
          <p class="chunk" data-nb-ref-number="495" data-nb-words="7" data-nb-chars="43"><span class="idea" data-nb-ref-number="495" id="idea495" data-nb-words="7" data-nb-chars="43">„Mohla byste pokračovat ve&nbsp;studiu i&nbsp;vdaná.“</span></p>
          <p class="chunk" data-nb-ref-number="496" data-nb-words="13" data-nb-chars="69"><span class="idea" data-nb-ref-number="496" id="idea496" data-nb-words="13" data-nb-chars="69">Měl jsem nápad, připadalo mi, že&nbsp;vtipný, a&nbsp;tak jsem ho&nbsp;okamžitě řekl:</span></p>
          <p class="chunk" data-nb-ref-number="497" data-nb-words="7" data-nb-chars="35"><span class="idea" data-nb-ref-number="497" id="idea497" data-nb-words="7" data-nb-chars="35">„Já chci taky začít, až&nbsp;se&nbsp;ožením.“</span></p>
          <p class="chunk" data-nb-ref-number="498" data-nb-words="36" data-nb-chars="202"><span class="idea" data-nb-ref-number="498" id="idea498" data-nb-words="36" data-nb-chars="202">Srdečně se&nbsp;zasmála, ale já&nbsp;poznal, že&nbsp;marním čas, protože takovými pošetilostmi se&nbsp;nedá získat žena a&nbsp;mír. Bylo třeba mluvit vážně. A&nbsp;tady to&nbsp;bylo snadné, protože jsem byl přijat docela jinak než u&nbsp;Ady.</span></p>
          <p class="chunk" data-nb-ref-number="499" data-nb-words="16" data-nb-chars="103"><span class="idea" data-nb-ref-number="499" id="idea499" data-nb-words="16" data-nb-chars="103">Byl jsem doopravdy vážný. Má&nbsp;nastávající žena musí nejdřív všechno vědět. Pohnutým hlasem jsem jí&nbsp;řekl:</span></p>
          <p class="chunk" data-nb-ref-number="500" data-nb-words="20" data-nb-chars="117"><span class="idea" data-nb-ref-number="500" id="idea500" data-nb-words="20" data-nb-chars="117">„Před chvilkou jsem učinil Adě stejnou nabídku jako teď vám. S&nbsp;hněvem mě&nbsp;odmítla. Dovedete si&nbsp;představit, jak mi&nbsp;je.“</span></p>
          <p class="chunk" data-nb-ref-number="501" data-nb-words="28" data-nb-chars="157"><span class="idea" data-nb-ref-number="501" id="idea501" data-nb-words="28" data-nb-chars="157">Tato slova, doprovázená smutkem v&nbsp;tváři, nebyla nic jiného než mé&nbsp;poslední vyznání lásky k&nbsp;Adě. Začínal jsem být až&nbsp;příliš vážný, a&nbsp;tak jsem s&nbsp;úsměvem dodal:</span></p>
          <p class="chunk" data-nb-ref-number="502" data-nb-words="22" data-nb-chars="120"><span class="idea" data-nb-ref-number="502" id="idea502" data-nb-words="22" data-nb-chars="120">„Ale kdybyste si&nbsp;mě&nbsp;chtěla vzít vy, byl bych myslím nesmírně šťastný a&nbsp;zapomněl bych kvůli vám na&nbsp;všechno a&nbsp;na všechny.“</span></p>
          <p class="chunk" data-nb-ref-number="503" data-nb-words="7" data-nb-chars="37"><span class="idea" data-nb-ref-number="503" id="idea503" data-nb-words="7" data-nb-chars="37">Zatvářila se&nbsp;velice vážně a&nbsp;řekla mi:</span></p>
          <p class="chunk" data-nb-ref-number="504" data-nb-words="83" data-nb-chars="461"><span class="idea" data-nb-ref-number="504" id="idea504" data-nb-words="83" data-nb-chars="461">„Nesmíte se&nbsp;urazit, Zeno, to&nbsp;by&nbsp;mě&nbsp;mrzelo. Já&nbsp;si&nbsp;vás velice vážím. Vím, že&nbsp;jste hodný chlapík a&nbsp;krom toho víte plno věcí, aniž to&nbsp;víte, zatímco moji profesoři vědí naprosto přesně všechno, co&nbsp;vědí. Já&nbsp;se&nbsp;nechci vdávat. Možná že&nbsp;změním názor, ale v&nbsp;této chvíli mám jediný cíl&nbsp;– chtěla bych se&nbsp;stát spisovatelkou. Vidíte, jakou důvěru vám prokazuju. Neřekla jsem to&nbsp;nikdy nikomu a&nbsp;doufám, že&nbsp;mě&nbsp;nezradíte. A&nbsp;já vám zase slibuju, že&nbsp;nepovím nikomu o&nbsp;vaší nabídce.“</span></p>
          <p class="chunk" data-nb-ref-number="505" data-nb-words="53" data-nb-chars="296"><span class="idea" data-nb-ref-number="505" id="idea505" data-nb-words="53" data-nb-chars="296">„Ale vždyť si&nbsp;to&nbsp;řekněte třeba všem!“ přerušil jsem ji&nbsp;vztekle. Cítil jsem nad sebou znovu hrozbu, že&nbsp;budu vypovězen z&nbsp;toho salonu, a&nbsp;snažil jsem se&nbsp;to&nbsp;spravit. Zbýval už&nbsp;jen jediný způsob, jak oslabit Albertinu pýchu, že&nbsp;mě&nbsp;mohla odmítnout, a&nbsp;já ho&nbsp;použil, jakmile jsem ho&nbsp;objevil. Řekl jsem jí:</span></p>
          <p class="chunk" data-nb-ref-number="506" data-nb-words="20" data-nb-chars="107"><span class="idea" data-nb-ref-number="506" id="idea506" data-nb-words="20" data-nb-chars="107">„A&nbsp;teď učiním tutéž nabídku Augustě a&nbsp;povím všem, že&nbsp;jsem si&nbsp;ji&nbsp;vzal, protože mě&nbsp;dvě její sestry nechtěly!“</span></p>
          <p class="chunk" data-nb-ref-number="507" data-nb-words="31" data-nb-chars="185"><span class="idea" data-nb-ref-number="507" id="idea507" data-nb-words="31" data-nb-chars="185">Smál jsem se&nbsp;z&nbsp;přemíry dobré nálady, která se&nbsp;mě&nbsp;zmocnila v&nbsp;důsledku mého zvláštního jednání. Duchaplnost, na&nbsp;kterou jsem byl tak pyšný, jsem tentokrát nevkládal do&nbsp;slov, nýbrž do&nbsp;činů.</span></p>
          <p class="chunk" data-nb-ref-number="508" data-nb-words="47" data-nb-chars="254"><span class="idea" data-nb-ref-number="508" id="idea508" data-nb-words="47" data-nb-chars="254">Rozhlížel jsem se&nbsp;po&nbsp;Augustě. Vyšla na&nbsp;chodbu s&nbsp;podnosem, na&nbsp;kterém byla jen poloprázdná sklenka s&nbsp;utišujícím prostředkem pro Annu. Rozběhl jsem se&nbsp;za&nbsp;ní&nbsp;a&nbsp;zavolal jsem na&nbsp;ni&nbsp;jménem. Opřela se&nbsp;zády o&nbsp;zeď a&nbsp;čekala. Postavil jsem se&nbsp;před ní&nbsp;a&nbsp;spustil jsem:</span></p>
          <p class="chunk" data-nb-ref-number="509" data-nb-words="8" data-nb-chars="55"><span class="idea" data-nb-ref-number="509" id="idea509" data-nb-words="8" data-nb-chars="55">„Poslyšte, Augusto, nechcete, abychom se&nbsp;my&nbsp;dva vzali?“</span></p>
          <p class="chunk" data-nb-ref-number="510" data-nb-words="41" data-nb-chars="214"><span class="idea" data-nb-ref-number="510" id="idea510" data-nb-words="41" data-nb-chars="214">Má&nbsp;nabídka byla opravdu drsná. Měl jsem si&nbsp;ji&nbsp;vzít a&nbsp;ona mne, a&nbsp;ani jsem se&nbsp;neptal, co&nbsp;si&nbsp;myslí, ani jsem nepomyslel, že&nbsp;by&nbsp;se&nbsp;mohlo stát, že&nbsp;bych byl nucen něco vysvětlovat. Cožpak jsem nedělal, co&nbsp;všichni chtěli?</span></p>
          <p class="chunk" data-nb-ref-number="511" data-nb-words="35" data-nb-chars="230"><span class="idea" data-nb-ref-number="511" id="idea511" data-nb-words="35" data-nb-chars="230">Zvedla oči rozšířené překvapením. Šilhala ještě víc než obvykle. Její hezká bílá tvář nejdřív ještě víc zbledla a&nbsp;potom se&nbsp;náhle křečovitě stáhla. Chytla pravou rukou sklenici, která poskakovala na&nbsp;podnose. Slabým hlasem mi&nbsp;řekla:</span></p>
          <p class="chunk" data-nb-ref-number="512" data-nb-words="6" data-nb-chars="32"><span class="idea" data-nb-ref-number="512" id="idea512" data-nb-words="6" data-nb-chars="32">„Vy žertujete, a&nbsp;to není pěkné.“</span></p>
          <p class="chunk" data-nb-ref-number="513" data-nb-words="20" data-nb-chars="107"><span class="idea" data-nb-ref-number="513" id="idea513" data-nb-words="20" data-nb-chars="107">Měl jsem strach, že&nbsp;se&nbsp;rozpláče, a&nbsp;napadla mi&nbsp;zvláštní myšlenka, že&nbsp;ji&nbsp;upokojím, když jí&nbsp;řeknu o&nbsp;svém žalu.</span></p>
          <p class="chunk" data-nb-ref-number="514" data-nb-words="49" data-nb-chars="264"><span class="idea" data-nb-ref-number="514" id="idea514" data-nb-words="49" data-nb-chars="264">„Nežertuju,“ řekl jsem vážně a&nbsp;smutně. „Požádal jsem nejdřív o&nbsp;ruku Adu, a&nbsp;ta mě&nbsp;odmítla s&nbsp;hněvem, pak jsem řekl Albertě, aby si&nbsp;mě&nbsp;vzala, a&nbsp;ta mě, i&nbsp;když hezkými slovy, odmítla taky. Nezlobím se&nbsp;ani na&nbsp;jednu, ani na&nbsp;druhou. Jen se&nbsp;cítím hrozně, hrozně nešťastný.“</span></p>
          <p class="chunk" data-nb-ref-number="515" data-nb-words="23" data-nb-chars="143"><span class="idea" data-nb-ref-number="515" id="idea515" data-nb-words="23" data-nb-chars="143">Tváří v&nbsp;tvář mé&nbsp;bolesti se&nbsp;vzchopila a&nbsp;dojata se&nbsp;na&nbsp;mne zadívala, usilovně přemýšlejíc. Její pohled připomínal pohlazení, které mi&nbsp;nebylo milé.</span></p>
          <p class="chunk" data-nb-ref-number="516" data-nb-words="13" data-nb-chars="69"><span class="idea" data-nb-ref-number="516" id="idea516" data-nb-words="13" data-nb-chars="69">„Tak tedy já&nbsp;mám vědět a&nbsp;pamatovat si, že&nbsp;mě&nbsp;nemilujete?“ zeptala se.</span></p>
          <p class="chunk" data-nb-ref-number="517" data-nb-words="74" data-nb-chars="408"><span class="idea" data-nb-ref-number="517" id="idea517" data-nb-words="74" data-nb-chars="408">Co&nbsp;znamenala ta&nbsp;sibylská věta? Byla předehrou souhlasu? Chtěla si&nbsp;pamatovat! Pamatovat si&nbsp;po&nbsp;celý život, který prožije se&nbsp;mnou? Měl jsem pocit člověka, který se&nbsp;vrhl do&nbsp;nebezpečné situace, aby našel smrt, a&nbsp;teď je&nbsp;nucen usilovat o&nbsp;záchranu. Nebylo by&nbsp;lepší, kdyby mě&nbsp;i&nbsp;Augusta odmítla a&nbsp;kdybych se&nbsp;směl vrátit živ a&nbsp;zdráv do&nbsp;své milé malé pracovny, kde by&nbsp;mi&nbsp;ani toho dne nebylo tak příliš zle? Řekl jsem jí:</span></p>
          <p class="chunk" data-nb-ref-number="518" data-nb-words="9" data-nb-chars="47"><span class="idea" data-nb-ref-number="518" id="idea518" data-nb-words="9" data-nb-chars="47">„Ano! Miluju jedině Adu, ale vzal bych si&nbsp;vás…“</span></p>
          <p class="chunk" data-nb-ref-number="519" data-nb-words="54" data-nb-chars="262"><span class="idea" data-nb-ref-number="519" id="idea519" data-nb-words="54" data-nb-chars="262">Užuž jsem jí&nbsp;chtěl říct, že&nbsp;se&nbsp;nedovedu smířit s&nbsp;tím, že&nbsp;bych se&nbsp;stal pro Adu někým cizím, a&nbsp;že se&nbsp;proto spokojím s&nbsp;tím, že&nbsp;se&nbsp;stanu jejím švagrem. To&nbsp;by&nbsp;ale bylo přespříliš a&nbsp;Augusta by&nbsp;si&nbsp;mohla znovu myslet, že&nbsp;jsem se&nbsp;jí&nbsp;chtěl vysmívat. A&nbsp;tak jsem jenom řekl:</span></p>
          <p class="chunk" data-nb-ref-number="520" data-nb-words="10" data-nb-chars="50"><span class="idea" data-nb-ref-number="520" id="idea520" data-nb-words="10" data-nb-chars="50">„Nedovedu se&nbsp;už&nbsp;smířit s&nbsp;tím, že&nbsp;bych zůstal sám.“</span></p>
          <p class="chunk" data-nb-ref-number="521" data-nb-words="55" data-nb-chars="301"><span class="idea" data-nb-ref-number="521" id="idea521" data-nb-words="55" data-nb-chars="301">Stála pořád ještě opřená o&nbsp;zeď, jako kdyby potřebovala její oporu, ale zdála se&nbsp;už&nbsp;klidnější a&nbsp;podnos držela v&nbsp;jediné ruce. Byl jsem tedy zachráněn a&nbsp;měl jsem opustit tenhle salon, nebo jsem tu&nbsp;mohl zůstat a&nbsp;měl se&nbsp;oženit? Začal jsem znovu mluvit jen proto, že&nbsp;jsem se&nbsp;nemohl dočkat, kdy promluví ona:</span></p>
          <p class="chunk" data-nb-ref-number="522" data-nb-words="17" data-nb-chars="84"><span class="idea" data-nb-ref-number="522" id="idea522" data-nb-words="17" data-nb-chars="84">„Jsem docela dobrý chlapík a&nbsp;myslím, že&nbsp;se&nbsp;se&nbsp;mnou dá&nbsp;snadno žít i&nbsp;bez velké lásky.“</span></p>
          <p class="chunk" data-nb-ref-number="523" data-nb-words="59" data-nb-chars="354"><span class="idea" data-nb-ref-number="523" id="idea523" data-nb-words="59" data-nb-chars="354">Tuhle větu jsem si&nbsp;připravil za&nbsp;dlouhých předchozích dnů pro Adu, abych ji&nbsp;přiměl říct ano, i&nbsp;když ke&nbsp;mně necítí velkou lásku. Augusta lehce supala a&nbsp;pořád mlčela. To&nbsp;mlčení mohlo znamenat taky odmítnutí, nejjemnější odmítnutí, jaké si&nbsp;lze představit: taktak že&nbsp;jsem se&nbsp;nerozběhl pro klobouk, dokud byl čas, abych si&nbsp;ho&nbsp;narazil na&nbsp;svou zachráněnou hlavu.</span></p>
          <p class="chunk" data-nb-ref-number="524" data-nb-words="35" data-nb-chars="203"><span class="idea" data-nb-ref-number="524" id="idea524" data-nb-words="35" data-nb-chars="203">Ale mezitím se&nbsp;Augusta, už&nbsp;rozhodnutá, důstojným pohybem, na&nbsp;který nikdy nezapomenu, vzpřímila a&nbsp;opustila oporu zdi. Jak jsem stál proti ní, přiblížila se&nbsp;v&nbsp;té dosti úzké chodbě ještě víc ke&nbsp;mně a&nbsp;řekla:</span></p>
          <p class="chunk" data-nb-ref-number="525" data-nb-words="14" data-nb-chars="75"><span class="idea" data-nb-ref-number="525" id="idea525" data-nb-words="14" data-nb-chars="75">„Zeno, vy&nbsp;potřebujete ženu, která by&nbsp;žila pro vás a&nbsp;pomáhala vám. Budu jí!“</span></p>
          <p class="chunk" data-nb-ref-number="526" data-nb-words="45" data-nb-chars="263"><span class="idea" data-nb-ref-number="526" id="idea526" data-nb-words="45" data-nb-chars="263">Podala mi&nbsp;baculatou ruku a&nbsp;já ji&nbsp;instinktivně políbil. Nic jiného se&nbsp;už&nbsp;zřejmě nedalo dělat. Musím však přiznat, že&nbsp;mě&nbsp;v&nbsp;té chvíli zalilo uspokojení, až&nbsp;se&nbsp;mi&nbsp;vzdouvala prsa. Už&nbsp;jsem nemusel nic rozhodovat, protože všechno bylo rozhodnuto. To&nbsp;bylo to&nbsp;pravé jasno.</span></p>
          <p class="chunk" data-nb-ref-number="527" data-nb-words="36" data-nb-chars="235"><span class="idea" data-nb-ref-number="527" id="idea527" data-nb-words="36" data-nb-chars="235">Tak jsem se&nbsp;zasnoubil. Byli jsme hned ohromně oslavováni. Můj úspěch měl tak trochu něco z&nbsp;velikého úspěchu Guidových houslí, všichni tleskali. Giovanni mě&nbsp;políbil a&nbsp;okamžitě mi&nbsp;začal tykat. S&nbsp;přemrštěnými projevy náklonnosti mi&nbsp;říkal:</span></p>
          <p class="chunk" data-nb-ref-number="528" data-nb-words="15" data-nb-chars="76"><span class="idea" data-nb-ref-number="528" id="idea528" data-nb-words="15" data-nb-chars="76">„Cítil jsem se&nbsp;tvým otcem už&nbsp;dávno, co&nbsp;jsem ti&nbsp;začal dávat rady do&nbsp;obchodu.“</span></p>
          <p class="chunk" data-nb-ref-number="529" data-nb-words="12" data-nb-chars="59"><span class="idea" data-nb-ref-number="529" id="idea529" data-nb-words="12" data-nb-chars="59">I&nbsp;má nastávající tchyně mi&nbsp;nastavila tvář a&nbsp;já se&nbsp;jí&nbsp;dotkl.</span></p>
          <p class="chunk" data-nb-ref-number="530" data-nb-words="9" data-nb-chars="52"><span class="idea" data-nb-ref-number="530" id="idea530" data-nb-words="9" data-nb-chars="52">Tomuto polibku bych neušel, ani kdybych si&nbsp;vzal Adu.</span></p>
          <p class="chunk" data-nb-ref-number="531" data-nb-words="22" data-nb-chars="145"><span class="idea" data-nb-ref-number="531" id="idea531" data-nb-words="22" data-nb-chars="145">„Tak vidíte, že&nbsp;jsem všechno tušila,“ řekla mi&nbsp;s&nbsp;neuvěřitelnou nenuceností; zůstala bez trestu, protože jsem neuměl a&nbsp;ani nechtěl cokoli namítat.</span></p>
          <p class="chunk" data-nb-ref-number="532" data-nb-words="36" data-nb-chars="246"><span class="idea" data-nb-ref-number="532" id="idea532" data-nb-words="36" data-nb-chars="246">Potom objala Augustu a&nbsp;velikost její náklonnosti prozradilo vzlyknutí, jež jí&nbsp;přitom uniklo a&nbsp;přerušilo její radostné výlevy. Já&nbsp;jsem paní Malfentiovou nesnášel, ale musím přiznat, že&nbsp;to&nbsp;vzlyknutí zalilo mé&nbsp;zásnuby přísvitem přízně a&nbsp;důležitosti.</span></p>
          <p class="chunk" data-nb-ref-number="533" data-nb-words="5" data-nb-chars="33"><span class="idea" data-nb-ref-number="533" id="idea533" data-nb-words="5" data-nb-chars="33">Alberta, zářící, mi&nbsp;stiskla ruku:</span></p>
          <p class="chunk" data-nb-ref-number="534" data-nb-words="5" data-nb-chars="30"><span class="idea" data-nb-ref-number="534" id="idea534" data-nb-words="5" data-nb-chars="30">„Chci vám být dobrou sestrou.“</span></p>
          <p class="chunk" data-nb-ref-number="535" data-nb-words="2" data-nb-chars="6"><span class="idea" data-nb-ref-number="535" id="idea535" data-nb-words="2" data-nb-chars="6">A&nbsp;Ada:</span></p>
          <p class="chunk" data-nb-ref-number="536" data-nb-words="2" data-nb-chars="16"><span class="idea" data-nb-ref-number="536" id="idea536" data-nb-words="2" data-nb-chars="16">„Výborně, Zeno!“</span></p>
          <p class="chunk" data-nb-ref-number="537" data-nb-words="3" data-nb-chars="15"><span class="idea" data-nb-ref-number="537" id="idea537" data-nb-words="3" data-nb-chars="15">A&nbsp;potom šeptem:</span></p>
          <p class="chunk" data-nb-ref-number="538" data-nb-words="16" data-nb-chars="90"><span class="idea" data-nb-ref-number="538" id="idea538" data-nb-words="16" data-nb-chars="90">„Pamatujte si: nikdy nikdo z&nbsp;těch, co&nbsp;si&nbsp;myslí, že&nbsp;se&nbsp;unáhlili, nejednal moudřeji než vy.“</span></p>
          <p class="chunk" data-nb-ref-number="539" data-nb-words="5" data-nb-chars="37"><span class="idea" data-nb-ref-number="539" id="idea539" data-nb-words="5" data-nb-chars="37">Guido mi&nbsp;připravil veliké překvapení:</span></p>
          <p class="chunk" data-nb-ref-number="540" data-nb-words="39" data-nb-chars="224"><span class="idea" data-nb-ref-number="540" id="idea540" data-nb-words="39" data-nb-chars="224">„Myslel jsem si&nbsp;od&nbsp;dnešního rána, že&nbsp;chcete jednu nebo druhou ze&nbsp;slečen Malfentiových, ale kterou z&nbsp;nich, to&nbsp;jsem nezjistil.“ Zřejmě tedy nebyli tak důvěrní, když mu&nbsp;Ada neřekla o&nbsp;mém dvoření! Že&nbsp;bych se&nbsp;byl opravdu unáhlil?</span></p>
          <p class="chunk" data-nb-ref-number="541" data-nb-words="8" data-nb-chars="39"><span class="idea" data-nb-ref-number="541" id="idea541" data-nb-words="8" data-nb-chars="39">Za&nbsp;chvíli nato mi&nbsp;však Ada ještě řekla:</span></p>
          <p class="chunk" data-nb-ref-number="542" data-nb-words="14" data-nb-chars="91"><span class="idea" data-nb-ref-number="542" id="idea542" data-nb-words="14" data-nb-chars="91">„Chtěla bych, abyste mě&nbsp;měl rád jako bratr. Ostatní zapomeneme; neřeknu Guidovi nikdy nic.“</span></p>
          <p class="chunk" data-nb-ref-number="543" data-nb-words="42" data-nb-chars="237"><span class="idea" data-nb-ref-number="543" id="idea543" data-nb-words="42" data-nb-chars="237">Bylo to&nbsp;ostatně hezké, způsobit v&nbsp;něčí rodině takovou radost. Nemohl jsem se&nbsp;z&nbsp;toho příliš radovat jen proto, že&nbsp;jsem byl hrozně unaven. A&nbsp;taky se&nbsp;mi&nbsp;chtělo spát. To&nbsp;dokazovalo, že&nbsp;jsem jednal s&nbsp;velikou obezřetností. Budu mít dobrou noc.</span></p>
          <p class="chunk" data-nb-ref-number="544" data-nb-words="24" data-nb-chars="151"><span class="idea" data-nb-ref-number="544" id="idea544" data-nb-words="24" data-nb-chars="151">U&nbsp;večeře jsme s&nbsp;Augustou mlčky přihlíželi, jak nás všichni oslavují. Augusta cítila potřebu se&nbsp;omluvit, že&nbsp;není s&nbsp;to se&nbsp;účastnit všeobecného rozhovoru.</span></p>
          <p class="chunk" data-nb-ref-number="545" data-nb-words="17" data-nb-chars="103"><span class="idea" data-nb-ref-number="545" id="idea545" data-nb-words="17" data-nb-chars="103">„Nevím, co&nbsp;bych řekla. Nesmíte zapomenout, že&nbsp;jsem ještě před hodinou vůbec nevěděla, že&nbsp;k&nbsp;tomu dojde!“</span></p>
          <p class="chunk" data-nb-ref-number="546" data-nb-words="143" data-nb-chars="834"><span class="idea" data-nb-ref-number="546" id="idea546" data-nb-words="143" data-nb-chars="834">Ještě téhož večera jsem u&nbsp;toho stolu utrpěl další ránu. Zasadil mi&nbsp;ji&nbsp;právě Guido. Krátce předtím, než jsem přišel na&nbsp;tu&nbsp;jejich spiritistickou seanci, Guido zřejmě vykládal, že&nbsp;jsem mu&nbsp;ráno řekl, že&nbsp;nejsem roztržitý. Dali mu&nbsp;okamžitě takovou spoustu důkazů o&nbsp;tom, že&nbsp;jsem lhal, že&nbsp;udělal ze&nbsp;msty (nebo z&nbsp;touhy ukázat, jak umí kreslit) dvě moje karikatury. Na&nbsp;první jsem byl nakreslen, jak se&nbsp;s&nbsp;nosem do&nbsp;větru opírám o&nbsp;deštník zabodnutý do&nbsp;země. Na&nbsp;druhé byl ten deštník polámaný a&nbsp;jen rukojeť mi&nbsp;čouhala ze&nbsp;zad. Karikatury dosáhly svého cíle a&nbsp;vyvolaly smích náramně prostým způsobem: postavička, která mě&nbsp;měla představovat&nbsp;– ve&nbsp;skutečnosti se&nbsp;mi&nbsp;vůbec nepodobala, ale vyznačovala se&nbsp;náramnou pleší&nbsp;– byla na&nbsp;obou kresbách stejná, a&nbsp;to budilo dojem, jako by&nbsp;byla tak roztržitá, že&nbsp;se&nbsp;její vzhled nezměnil, ani když ji&nbsp;probodl deštník.</span></p>
          <p class="chunk" data-nb-ref-number="547" data-nb-words="68" data-nb-chars="410"><span class="idea" data-nb-ref-number="547" id="idea547" data-nb-words="68" data-nb-chars="410">Všichni se&nbsp;velice smáli, dokonce až&nbsp;příliš. Úspěch tohoto pokusu zesměšnit mě&nbsp;se&nbsp;mne silně dotkl. A&nbsp;právě tehdy jsem byl poprvé stižen svými bodavými bolestmi. Toho večera to&nbsp;zachvátilo pravé předloktí a&nbsp;kyčel. Bylo to&nbsp;cosi jako prudké pálení, jako trnutí v&nbsp;nervech, málem jako by&nbsp;mi&nbsp;hrozilo ochrnutí. Užasle jsem se&nbsp;chytil pravicí za&nbsp;kyčel a&nbsp;levou rukou jsem sevřel postižené předloktí. Augusta se&nbsp;mě&nbsp;zeptala:</span></p>
          <p class="chunk" data-nb-ref-number="548" data-nb-words="3" data-nb-chars="11"><span class="idea" data-nb-ref-number="548" id="idea548" data-nb-words="3" data-nb-chars="11">„Co ti&nbsp;je?“</span></p>
          <p class="chunk" data-nb-ref-number="549" data-nb-words="26" data-nb-chars="134"><span class="idea" data-nb-ref-number="549" id="idea549" data-nb-words="26" data-nb-chars="134">Odpověděl jsem, že&nbsp;mě&nbsp;zabolelo v&nbsp;místě, které jsem si&nbsp;narazil, když jsem upadl v&nbsp;té kavárně, jak se&nbsp;už&nbsp;o&nbsp;tom toho večera taky mluvilo.</span></p>
          <p class="chunk" data-nb-ref-number="550" data-nb-words="92" data-nb-chars="517"><span class="idea" data-nb-ref-number="550" id="idea550" data-nb-words="92" data-nb-chars="517">Udělal jsem okamžitě energický pokus zbavit se&nbsp;těch bolestí. A&nbsp;kdybych se&nbsp;byl dokázal pomstít za&nbsp;urážku, která se&nbsp;mi&nbsp;stala, myslím, že&nbsp;bych se&nbsp;byl z&nbsp;nich vyléčil. Požádal jsem o&nbsp;kus papíru a&nbsp;tužku a&nbsp;pokusil jsem se&nbsp;nakreslit chlapíka přimáčknutého stolkem, který se&nbsp;na&nbsp;něho převrhl. Vedle něho jsem nakreslil hůl, která mu&nbsp;při té&nbsp;pohromě vyklouzla z&nbsp;ruky. Hůl nikdo nepoznal, a&nbsp;tak se&nbsp;má&nbsp;urážka nepodařila, jak jsem si&nbsp;představoval. Aby každý poznal, kdo je&nbsp;ta&nbsp;postava a&nbsp;jak se&nbsp;dostala do&nbsp;té&nbsp;polohy, napsal jsem dolů:</span></p>
          <p class="chunk" data-nb-ref-number="551" data-nb-words="5" data-nb-chars="35"><span class="idea" data-nb-ref-number="551" id="idea551" data-nb-words="5" data-nb-chars="35">„Guido Speier zápasí se&nbsp;stolečkem!“</span></p>
          <p class="chunk" data-nb-ref-number="552" data-nb-words="32" data-nb-chars="205"><span class="idea" data-nb-ref-number="552" id="idea552" data-nb-words="32" data-nb-chars="205">Z&nbsp;nešťastníka pod stolkem byly ostatně vidět jen nohy, které by&nbsp;se&nbsp;byly podobaly Guidovým, kdybych je&nbsp;nebyl naschvál zmrzačil a&nbsp;kdyby mou kresbu, už&nbsp;tak dost dětinskou, nepokazila ještě víc pomstychtivost.</span></p>
          <p class="chunk" data-nb-ref-number="553" data-nb-words="37" data-nb-chars="217"><span class="idea" data-nb-ref-number="553" id="idea553" data-nb-words="37" data-nb-chars="217">Mučivá bolest mě&nbsp;přiměla pracovat s&nbsp;velkým spěchem. Můj organismus nebyl chudák určitě nikdy tak prostoupen touhou ranit, a&nbsp;mít v&nbsp;ruce šavli místo té&nbsp;tužky, kterou jsem se&nbsp;neuměl ohánět, byla by&nbsp;možná má&nbsp;kúra úspěšná.</span></p>
          <p class="chunk" data-nb-ref-number="554" data-nb-words="10" data-nb-chars="58"><span class="idea" data-nb-ref-number="554" id="idea554" data-nb-words="10" data-nb-chars="58">Guido se&nbsp;mé&nbsp;kresbě upřímně smál, ale pak mírně poznamenal:</span></p>
          <p class="chunk" data-nb-ref-number="555" data-nb-words="8" data-nb-chars="43"><span class="idea" data-nb-ref-number="555" id="idea555" data-nb-words="8" data-nb-chars="43">„Neřekl bych, že&nbsp;by&nbsp;mi&nbsp;ten stolek ublížil!“</span></p>
          <p class="chunk" data-nb-ref-number="556" data-nb-words="42" data-nb-chars="233"><span class="idea" data-nb-ref-number="556" id="idea556" data-nb-words="42" data-nb-chars="233">Neublížil mu&nbsp;skutečně a&nbsp;právě tato křivda se&nbsp;mě&nbsp;tak dotkla. Ada se&nbsp;chopila Guidových kreseb a&nbsp;řekla, že&nbsp;si&nbsp;je&nbsp;schová. Podíval jsem se&nbsp;na&nbsp;ni&nbsp;vyčítavě, až&nbsp;sklopila oči. Měl jsem na&nbsp;tu&nbsp;výčitku právo, protože ještě zvětšovala mou bolest.</span></p>
          <p class="chunk" data-nb-ref-number="557" data-nb-words="78" data-nb-chars="456"><span class="idea" data-nb-ref-number="557" id="idea557" data-nb-words="78" data-nb-chars="456">Našel jsem ochranu u&nbsp;Augusty. Chtěla, abych na&nbsp;svou kresbu při­psal datum našeho zasnoubení, že&nbsp;prý si&nbsp;tu&nbsp;čmáranici taky schová. Žilami se&nbsp;mi&nbsp;rozlila horká vlna krve: poprvé jsem poznal, jak je&nbsp;takový projev něhy pro mne důležitý. Bolest však neustala, a&nbsp;tak mě&nbsp;napadlo, že&nbsp;kdyby se&nbsp;mi&nbsp;takového projevu náklonnosti dostalo od&nbsp;Ady, zvedlo by&nbsp;to&nbsp;v&nbsp;mých žilách takovou vlnu krve, že&nbsp;by&nbsp;smetla a&nbsp;odplavila veškeré škodliviny, které se&nbsp;mi&nbsp;nahromadily v&nbsp;nervech.</span></p>
          <p class="chunk" data-nb-ref-number="558" data-nb-words="21" data-nb-chars="120"><span class="idea" data-nb-ref-number="558" id="idea558" data-nb-words="21" data-nb-chars="120">Ty&nbsp;bolesti mě&nbsp;už&nbsp;neopustily. Teď na&nbsp;stará kolena jimi už&nbsp;tolik netrpím, protože je&nbsp;i&nbsp;s&nbsp;jejich záchvaty snáším shovívavě:</span></p>
          <p class="chunk" data-nb-ref-number="559" data-nb-words="11" data-nb-chars="62"><span class="idea" data-nb-ref-number="559" id="idea559" data-nb-words="11" data-nb-chars="62">„A, tady jste, vy&nbsp;hmatatelné důkazy, že&nbsp;jsem byl kdysi mladý!“</span></p>
          <p class="chunk" data-nb-ref-number="560" data-nb-words="66" data-nb-chars="380"><span class="idea" data-nb-ref-number="560" id="idea560" data-nb-words="66" data-nb-chars="380">Jenže v&nbsp;mládí to&nbsp;bylo něco jiného. Neříkám, že&nbsp;by&nbsp;ty&nbsp;bolesti byly zvlášť veliké, i&nbsp;když mi&nbsp;občas bránily ve&nbsp;volném pohybu nebo mě&nbsp;celé noci nenechaly spát. Ale zabíraly mi&nbsp;valnou část života. Chtěl jsem se&nbsp;z&nbsp;nich vyléčit! Proč jsem měl celý život nosit na&nbsp;vlastním těle znamení porážky? Být doslova chodícím pomníkem Guidova vítězství? Musel jsem ty&nbsp;bolesti ze&nbsp;svého těla vymazat!</span></p>
          <p class="chunk" data-nb-ref-number="561" data-nb-words="114" data-nb-chars="689"><span class="idea" data-nb-ref-number="561" id="idea561" data-nb-words="114" data-nb-chars="689">Tak začaly moje kúry. Ale zlost, která byla příčinou nemoci, byla okamžitě zapomenuta, a&nbsp;dokonce i&nbsp;teď jsem ji&nbsp;jen s&nbsp;námahou znovu našel. Nemohlo to&nbsp;ani jinak být: měl jsem k&nbsp;doktorům, kteří mě&nbsp;léčili, velkou důvěru a&nbsp;upřímně jsem jim věřil, když ty&nbsp;bolesti přičítali jednou výměně látek nebo špatnému oběhu, podruhé zase tuberkulóze nebo různým jiným nákazám, mezi jiným i&nbsp;některým neslušným. Musím ovšem přiznat, že&nbsp;všechny ty&nbsp;kúry mi&nbsp;přinesly vždy jistou dočasnou úlevu, a&nbsp;to jako by&nbsp;pokaždé dávalo za&nbsp;pravdu případné další diagnóze. Dříve či&nbsp;později se&nbsp;sice ukázalo, že&nbsp;ani ta&nbsp;není zcela přesná, nikdy však nebyla naprosto pochybená, poněvadž u&nbsp;mne nefunguje nic s&nbsp;ideální dokonalostí.</span></p>
          <p class="chunk" data-nb-ref-number="562" data-nb-words="117" data-nb-chars="641"><span class="idea" data-nb-ref-number="562" id="idea562" data-nb-words="117" data-nb-chars="641">Jen jednou došlo ke&nbsp;skutečnému omylu: upadl jsem totiž do&nbsp;rukou jakéhosi veterináře&nbsp;– nebo co&nbsp;to&nbsp;bylo&nbsp;– a&nbsp;ten dotíral svými náplastmi tak dlouho a&nbsp;tvrdošíjně na&nbsp;můj sedací nerv, až&nbsp;si&nbsp;z&nbsp;něho moje bolesti vystřelily a&nbsp;jednoho dne za&nbsp;návštěvy u&nbsp;něho znenadání přeskočily z&nbsp;kyčle do&nbsp;zátylku, což nemohlo mít se&nbsp;sedacím nervem nejmenší spojitost. Felčar se&nbsp;dopálil a&nbsp;vyhodil mě, a&nbsp;já tedy šel&nbsp;– pamatuju se&nbsp;na&nbsp;to&nbsp;velice dobře&nbsp;– a&nbsp;vůbec jsem nebyl uražen, jen mě&nbsp;udivovalo, že&nbsp;se&nbsp;ty&nbsp;bolesti na&nbsp;novém místě vůbec nezměnily. Zuřily a&nbsp;unikaly všemu, jako když mě&nbsp;mučily v&nbsp;kyčli. Je&nbsp;to&nbsp;divné, jak dovedou všechny části našeho těla bolet úplně stejně.</span></p>
          <p class="chunk" data-nb-ref-number="563" data-nb-words="107" data-nb-chars="584"><span class="idea" data-nb-ref-number="563" id="idea563" data-nb-words="107" data-nb-chars="584">Všechny ty&nbsp;ostatní naprosto přesné diagnózy žijí teď v&nbsp;mém těle a&nbsp;bojují mezi sebou o&nbsp;prvenství. Jsou dny, kdy žiju močovými potížemi, a&nbsp;zase jiné, kdy jsou tyto potíže vyhlazeny, to&nbsp;jest vyléčeny zánětem žil. Mám celé šuplíky léků a&nbsp;jsou to&nbsp;jediné šuplíky, které si&nbsp;uklízím sám. Mám své léky rád, a&nbsp;opustím-li některý, vím, že&nbsp;se&nbsp;k&nbsp;němu dřív či&nbsp;později zase vrátím. Myslím si&nbsp;ostatně, že&nbsp;to&nbsp;vůbec nebylo maření času. Kdo ví, jak dlouho bych už&nbsp;byl mrtev a&nbsp;na jakou nemoc bych byl umřel, kdyby je&nbsp;ty&nbsp;moje bolesti nebyly všechny včas simulovaly a&nbsp;já je&nbsp;neléčil, dřív než mě&nbsp;zachvátily.</span></p>
          <p class="chunk" data-nb-ref-number="564" data-nb-words="79" data-nb-chars="483"><span class="idea" data-nb-ref-number="564" id="idea564" data-nb-words="79" data-nb-chars="483">Ale i&nbsp;když si&nbsp;nedovedu vysvětlit pravou podstatu svých bolestí, vím, kdy se&nbsp;ozvaly poprvé. Udělala to&nbsp;ta&nbsp;kresba, o&nbsp;tolik lepší než moje. To&nbsp;byla ta&nbsp;kapka, která způsobila, že&nbsp;pohár přetekl! Jsem si&nbsp;jist, že&nbsp;předtím jsem ty&nbsp;bolesti nikdy necítil. Když jsem chtěl vysvětlit jejich původ jednomu doktorovi, nepochopil to. Kdo ví? Psychoanalýza možná osvětlí celý ten obrat, jímž prošel můj organismus v&nbsp;těch dnech a&nbsp;zvláště v&nbsp;těch několika málo hodinách bezprostředně po&nbsp;mém zasnoubení.</span></p>
          <p class="chunk" data-nb-ref-number="565" data-nb-words="5" data-nb-chars="29"><span class="idea" data-nb-ref-number="565" id="idea565" data-nb-words="5" data-nb-chars="29">Nebylo jich ostatně tak málo!</span></p>
          <p class="chunk" data-nb-ref-number="566" data-nb-words="10" data-nb-chars="69"><span class="idea" data-nb-ref-number="566" id="idea566" data-nb-words="10" data-nb-chars="69">Když se&nbsp;pozdě večer společnost rozcházela, řekla mi&nbsp;Augusta radostně:</span></p>
          <p class="chunk" data-nb-ref-number="567" data-nb-words="3" data-nb-chars="21"><span class="idea" data-nb-ref-number="567" id="idea567" data-nb-words="3" data-nb-chars="21">„Na shledanou zítra!“</span></p>
          <p class="chunk" data-nb-ref-number="568" data-nb-words="52" data-nb-chars="275"><span class="idea" data-nb-ref-number="568" id="idea568" data-nb-words="52" data-nb-chars="275">To&nbsp;pozvání mi&nbsp;udělalo radost; dokazovalo, že&nbsp;jsem dosáhl svého cíle a&nbsp;že nic není skončeno a&nbsp;všechno poběží druhého dne dál. Podívala se&nbsp;mi&nbsp;do&nbsp;očí a&nbsp;našla v&nbsp;nich tak vroucí souhlas, že&nbsp;jí&nbsp;to&nbsp;udělalo radost. Sešel jsem po&nbsp;schodech, ale už&nbsp;bez počítání, a&nbsp;přitom jsem si&nbsp;říkal:</span></p>
          <p class="chunk" data-nb-ref-number="569" data-nb-words="3" data-nb-chars="18"><span class="idea" data-nb-ref-number="569" id="idea569" data-nb-words="3" data-nb-chars="18">„Třeba ji&nbsp;miluju!“</span></p>
          <p class="chunk" data-nb-ref-number="570" data-nb-words="19" data-nb-chars="116"><span class="idea" data-nb-ref-number="570" id="idea570" data-nb-words="19" data-nb-chars="116">Tato nejistota mě&nbsp;provázela celý život, ale dnes už&nbsp;můžu říct, že&nbsp;láska provázená takovou nejistotou je&nbsp;pravá láska.</span></p>
          <p class="chunk" data-nb-ref-number="571" data-nb-words="85" data-nb-chars="484"><span class="idea" data-nb-ref-number="571" id="idea571" data-nb-words="85" data-nb-chars="484">Jenže ani po&nbsp;odchodu od&nbsp;Malfentiů mi&nbsp;nebylo dopřáno jít si&nbsp;lehnout a&nbsp;sklidit v&nbsp;dlouhém a&nbsp;osvěžujícím spánku plody své celovečerní námahy. Bylo teplo. Guido dostal chuť na&nbsp;zmrzlinu a&nbsp;vybídl mě, abych s&nbsp;ním zašel někam do&nbsp;kavárny. Přátelsky mě&nbsp;vzal za&nbsp;paži a&nbsp;já se&nbsp;zrovna tak přátelsky opřel zas o&nbsp;jeho paži. Byl pro mne neobyčejně důležitou osobou a&nbsp;nebyl bych mu&nbsp;dokázal něco odříct. Velká únava, která mě&nbsp;vlastně měla zahnat do&nbsp;postele, způsobila, že&nbsp;jsem byl povolnější než obvykle.</span></p>
          <p class="chunk" data-nb-ref-number="572" data-nb-words="54" data-nb-chars="302"><span class="idea" data-nb-ref-number="572" id="idea572" data-nb-words="54" data-nb-chars="302">Zašli jsme zrovna do&nbsp;téhož lokálu, kde mě&nbsp;chudák Tullio nakazil svou nemocí, a&nbsp;sedli jsme si&nbsp;ke&nbsp;stolku, který stál stranou. Cestou mě&nbsp;ty&nbsp;moje bolesti, o&nbsp;kterých jsem ještě nevěděl, jak věrně mě&nbsp;budou pořád provázet, dost potýraly, a&nbsp;tak když jsem si&nbsp;mohl sednout, měl jsem na&nbsp;chvíli pocit, že&nbsp;polevují.</span></p>
          <p class="chunk" data-nb-ref-number="573" data-nb-words="132" data-nb-chars="772"><span class="idea" data-nb-ref-number="573" id="idea573" data-nb-words="132" data-nb-chars="772">Guidova společnost byla přímo strašná. S&nbsp;náramnou zvědavostí se&nbsp;vyptával na&nbsp;historii mé&nbsp;lásky k&nbsp;Augustě. Podezíral mě&nbsp;snad, že&nbsp;jsem ho&nbsp;oklamal? Řekl jsem mu&nbsp;beze studu, že&nbsp;jsem se&nbsp;do&nbsp;Augusty zamiloval hned za&nbsp;své první návštěvy u&nbsp;Malfentiů. Působením těch bolestí jsem žvanil a&nbsp;žvanil, skoro jako bych je&nbsp;chtěl překřičet. Ale mluvil jsem až&nbsp;příliš, a&nbsp;kdyby byl Guido pozornější, byl by&nbsp;si&nbsp;všiml, že&nbsp;nejsem do&nbsp;Augusty tolik zamilován. Mluvil jsem o&nbsp;tom, co&nbsp;bylo na&nbsp;Augustině zjevu nejzajímavější, to&nbsp;znamená o&nbsp;tom šilhavém oku, které v&nbsp;člověku vzbuzovalo klamný dojem, že&nbsp;ani to&nbsp;ostatní není na&nbsp;svém místě. Chtěl jsem taky vysvětlit, proč jsem se&nbsp;nevyslovil dřív. Možná že&nbsp;se&nbsp;Guido divil, že&nbsp;jsem se&nbsp;u&nbsp;Malfentiů objevil na&nbsp;poslední chvíli, abych se&nbsp;zasnoubil. Hulákal jsem:</span></p>
          <p class="chunk" data-nb-ref-number="574" data-nb-words="24" data-nb-chars="140"><span class="idea" data-nb-ref-number="574" id="idea574" data-nb-words="24" data-nb-chars="140">„Jenomže slečny Malfentiových jsou zvyklé na&nbsp;velký přepych a&nbsp;já jsem nemohl vědět, jestli si&nbsp;můžu troufat a&nbsp;uvázat si&nbsp;něco takového na&nbsp;krk.“</span></p>
          <p class="chunk" data-nb-ref-number="575" data-nb-words="33" data-nb-chars="173"><span class="idea" data-nb-ref-number="575" id="idea575" data-nb-words="33" data-nb-chars="173">Mrzelo mě, že&nbsp;jsem se&nbsp;tak vyjadřoval i&nbsp;o&nbsp;Adě, ale už&nbsp;se&nbsp;nedalo nic dělat; bylo tak obtížné oddělit Augustu od&nbsp;Ady! Ztišil jsem hlas, abych se&nbsp;líp ovládal, a&nbsp;pokračoval jsem:</span></p>
          <p class="chunk" data-nb-ref-number="576" data-nb-words="25" data-nb-chars="148"><span class="idea" data-nb-ref-number="576" id="idea576" data-nb-words="25" data-nb-chars="148">„Musel jsem si&nbsp;proto všechno spočítat. Zjistil jsem, že&nbsp;na&nbsp;to&nbsp;nemám dost peněz. A&nbsp;tak jsem začal uvažovat, jestli bych nemohl rozšířit svůj obchod…“</span></p>
          <p class="chunk" data-nb-ref-number="577" data-nb-words="46" data-nb-chars="258"><span class="idea" data-nb-ref-number="577" id="idea577" data-nb-words="46" data-nb-chars="258">A&nbsp;pak jsem mu&nbsp;vykládal, že&nbsp;jsem na&nbsp;ty&nbsp;všechny výpočty potřeboval spoustu času, a&nbsp;proto jsem se&nbsp;u&nbsp;Malfentiů pět dnů neukazoval. Jazyk, ponechaný sám sobě, dospěl konečně sám od&nbsp;sebe k&nbsp;troše upřímnosti. Tiskl jsem si&nbsp;kyčli a&nbsp;s&nbsp;pláčem na&nbsp;krajíčku jsem zamumlal:</span></p>
          <p class="chunk" data-nb-ref-number="578" data-nb-words="5" data-nb-chars="25"><span class="idea" data-nb-ref-number="578" id="idea578" data-nb-words="5" data-nb-chars="25">„Pět dní je&nbsp;dlouhá doba!“</span></p>
          <p class="chunk" data-nb-ref-number="579" data-nb-words="15" data-nb-chars="89"><span class="idea" data-nb-ref-number="579" id="idea579" data-nb-words="15" data-nb-chars="89">Guido řekl, že&nbsp;je&nbsp;rád, že&nbsp;ve&nbsp;mně nachází tak prozíravého člověka. Úsečně jsem poznamenal:</span></p>
          <p class="chunk" data-nb-ref-number="580" data-nb-words="8" data-nb-chars="57"><span class="idea" data-nb-ref-number="580" id="idea580" data-nb-words="8" data-nb-chars="57">„Prozíravý člověk není o&nbsp;nic příjemnější než ztřeštěnec.“</span></p>
          <p class="chunk" data-nb-ref-number="581" data-nb-words="3" data-nb-chars="16"><span class="idea" data-nb-ref-number="581" id="idea581" data-nb-words="3" data-nb-chars="16">Guido se&nbsp;zasmál:</span></p>
          <p class="chunk" data-nb-ref-number="582" data-nb-words="7" data-nb-chars="55"><span class="idea" data-nb-ref-number="582" id="idea582" data-nb-words="7" data-nb-chars="55">„Zvláštní, že&nbsp;prozíravý cítí potřebu hájit ztřeštěnce.“</span></p>
          <p class="chunk" data-nb-ref-number="583" data-nb-words="44" data-nb-chars="237"><span class="idea" data-nb-ref-number="583" id="idea583" data-nb-words="44" data-nb-chars="237">A&nbsp;potom mi&nbsp;bez jakéhokoliv přechodu úsečně pověděl, že&nbsp;se&nbsp;chystá požádat o&nbsp;Adinu ruku. Tahal mě&nbsp;do&nbsp;té&nbsp;kavárny, aby se&nbsp;mi&nbsp;svěřil s&nbsp;tímhle, nebo ho&nbsp;otrávilo, že&nbsp;musel takovou dobu poslouchat, jak mluvím pořád o&nbsp;sobě, a&nbsp;chtěl mi&nbsp;to&nbsp;splatit?</span></p>
          <p class="chunk" data-nb-ref-number="584" data-nb-words="26" data-nb-chars="148"><span class="idea" data-nb-ref-number="584" id="idea584" data-nb-words="26" data-nb-chars="148">Jsem si&nbsp;takřka jist, že&nbsp;se&nbsp;mi&nbsp;podařilo dát najevo co&nbsp;největší překvapení a&nbsp;co největší potěšení. Ale hned nato se&nbsp;mi&nbsp;ho&nbsp;podařilo jaksepatří bodnout:</span></p>
          <p class="chunk" data-nb-ref-number="585" data-nb-words="27" data-nb-chars="162"><span class="idea" data-nb-ref-number="585" id="idea585" data-nb-words="27" data-nb-chars="162">„Teď už&nbsp;chápu, proč se&nbsp;Adě tak líbil ten Bach, kterého jste tak znetvořil. Zahrál jste ho&nbsp;dobře, ale na&nbsp;některých místech je&nbsp;prostě <em>znečišťování úředně zakázáno!</em>“</span></p>
          <p class="chunk" data-nb-ref-number="586" data-nb-words="20" data-nb-chars="119"><span class="idea" data-nb-ref-number="586" id="idea586" data-nb-words="20" data-nb-chars="119">Byla to&nbsp;zlá rána a&nbsp;Guido zrudl bolestí. Ale odpověď byla mírná, chyběla mu&nbsp;opora celého toho jeho nadšeného obecenstva.</span></p>
          <p class="chunk" data-nb-ref-number="587" data-nb-words="27" data-nb-chars="171"><span class="idea" data-nb-ref-number="587" id="idea587" data-nb-words="27" data-nb-chars="171">„Božíčku!“ začal, aby získal čas. „Člověk občas při hraní podlehne okamžitému nápadu. Kdo by&nbsp;u&nbsp;Malfentiů znal toho Bacha, a&nbsp;tak jsem jim ho&nbsp;podal trochu zmodernizovaného.“</span></p>
          <p class="chunk" data-nb-ref-number="588" data-nb-words="51" data-nb-chars="296"><span class="idea" data-nb-ref-number="588" id="idea588" data-nb-words="51" data-nb-chars="296">Zdálo se, že&nbsp;je&nbsp;spokojen, jak to&nbsp;řekl, ale já&nbsp;jsem byl spokojen zrovna tak, protože mi&nbsp;to&nbsp;připadalo jako omluva a&nbsp;podrobení. To&nbsp;stačilo, abych se&nbsp;umírnil; nechtěl jsem se&nbsp;ostatně za&nbsp;nic na&nbsp;světě pohádat s&nbsp;nastávajícím Adiným mužem. Prohlásil jsem, že&nbsp;jsem zřídkakdy slyšel amatéra hrát tak dobře.</span></p>
          <p class="chunk" data-nb-ref-number="589" data-nb-words="17" data-nb-chars="112"><span class="idea" data-nb-ref-number="589" id="idea589" data-nb-words="17" data-nb-chars="112">Jemu to&nbsp;nestačilo; poznamenal, že&nbsp;ho&nbsp;možno pokládat za&nbsp;amatéra jen proto, že&nbsp;nechce vystupovat jako profesionál.</span></p>
          <p class="chunk" data-nb-ref-number="590" data-nb-words="16" data-nb-chars="92"><span class="idea" data-nb-ref-number="590" id="idea590" data-nb-words="16" data-nb-chars="92">Nic jiného nechtěl? Dal jsem mu&nbsp;za&nbsp;pravdu. Bylo samozřejmé, že&nbsp;ho&nbsp;nelze pokládat za&nbsp;amatéra.</span></p>
          <p class="chunk" data-nb-ref-number="591" data-nb-words="6" data-nb-chars="29"><span class="idea" data-nb-ref-number="591" id="idea591" data-nb-words="6" data-nb-chars="29">A&nbsp;tak jsme byli zase přátelé.</span></p>
          <p class="chunk" data-nb-ref-number="592" data-nb-words="138" data-nb-chars="776"><span class="idea" data-nb-ref-number="592" id="idea592" data-nb-words="138" data-nb-chars="776">Nato začal zničehonic pomlouvat ženy. Zíral jsem s&nbsp;ústy dokořán. Teď, když už&nbsp;ho&nbsp;znám líp, vím, že&nbsp;se&nbsp;rád pouštěl do&nbsp;nekonečných úvah v&nbsp;kterémkoli směru, jakmile si&nbsp;myslel, že&nbsp;se&nbsp;to&nbsp;líbí tomu, s&nbsp;kým mluvil. Já&nbsp;se&nbsp;krátce předtím zmínil o&nbsp;přepychu slečen Malfentiových a&nbsp;on o&nbsp;tom začal znovu, ale nakonec pak mluvil o&nbsp;všech ostatních špatných vlastnostech žen. Byl jsem tak znavený, že&nbsp;jsem ho&nbsp;neměl sílu přerušit, a&nbsp;omezil jsem se&nbsp;na&nbsp;to, že&nbsp;jsem mu&nbsp;pořád přikyvoval, ač&nbsp;i&nbsp;to už&nbsp;bylo pro mne příliš unavující. Jindy bych se&nbsp;byl určitě bouřil. Věděl jsem, že&nbsp;já&nbsp;sám mám všechny důvody pomlouvat ženy, jež pro mne představovala Ada, Augusta a&nbsp;moje příští tchyně; on&nbsp;však neměl nejmenší příčinu mít spadeno na&nbsp;něžné pohlaví, které pro něho představovala pouze Ada, jež ho&nbsp;milovala.</span></p>
          <p class="chunk" data-nb-ref-number="593" data-nb-words="99" data-nb-chars="615"><span class="idea" data-nb-ref-number="593" id="idea593" data-nb-words="99" data-nb-chars="615">Hodně toho věděl, a&nbsp;přestože jsem byl unavený, poslouchal jsem ho&nbsp;s&nbsp;obdivem. Teprve mnohem později jsem zjistil, že&nbsp;si&nbsp;přivlastnil geniální teorie toho mladého sebevraha Weiningera. Tenkrát to&nbsp;však na&nbsp;mne dolehlo stejnou tíhou jako ten Bach. Napadlo mě&nbsp;dokonce podezření, nechtěl-li mě&nbsp;vyléčit. Proč by&nbsp;mě&nbsp;jinak přesvědčoval, že&nbsp;žena nedokáže být geniální ani dobrá? Měl jsem dojem, že&nbsp;ta&nbsp;kúra neměla úspěch jen proto, že&nbsp;ji&nbsp;řídil Guido. Ty&nbsp;teorie jsem si&nbsp;však zapamatoval a&nbsp;ještě jsem si&nbsp;je&nbsp;doplnil četbou Weiningera samého. Nikdy sice nikoho nevyléčí, ale jsou pohodlným společníkem, když člověk běhá za&nbsp;ženskými.</span></p>
          <p class="chunk" data-nb-ref-number="594" data-nb-words="23" data-nb-chars="132"><span class="idea" data-nb-ref-number="594" id="idea594" data-nb-words="23" data-nb-chars="132">Když dojedl zmrzlinu, pocítil Guido potřebu nalokat se&nbsp;trochu svěžího vzduchu a&nbsp;přiměl mě, abych se&nbsp;s&nbsp;ním šel projít na&nbsp;okraj města.</span></p>
          <p class="chunk" data-nb-ref-number="595" data-nb-words="74" data-nb-chars="455"><span class="idea" data-nb-ref-number="595" id="idea595" data-nb-words="74" data-nb-chars="455">Ty&nbsp;dny, jak si&nbsp;vzpomínám, prahlo celé město po&nbsp;troše deště, který by&nbsp;poněkud zmírnil předčasná vedra. Já&nbsp;si&nbsp;ta&nbsp;vedra ani neuvědomil. Toho večera se&nbsp;nebe začalo zatahovat lehkými bílými mraky, od&nbsp;nichž lid očekával hojný déšť; zatím však oblohou, místy ještě průzračnou a&nbsp;sytě modrou, postupoval měsíc, jeden z&nbsp;těch měsíců s&nbsp;nafouknutými tvářemi, které prý podle představ téhož lidu dovedou polykat mraky. A&nbsp;skutečně, kam dospěl, tam je&nbsp;rozháněl a&nbsp;vymetal.</span></p>
          <p class="chunk" data-nb-ref-number="596" data-nb-words="82" data-nb-chars="478"><span class="idea" data-nb-ref-number="596" id="idea596" data-nb-words="82" data-nb-chars="478">Chtěl jsem přerušit Guidovo klábosení, které mě&nbsp;nutilo k&nbsp;ustavičnému přikyvování, což byla muka, a&nbsp;začal jsem mu&nbsp;vykládat o&nbsp;polibku, který na&nbsp;měsíci objevil básník Zamboni; jak sladký byl ten polibek uprostřed našich nocí ve&nbsp;srovnání s&nbsp;křivdou, které se&nbsp;po&nbsp;mém boku dopouštěl Guido! Sotva jsem začal mluvit a&nbsp;probírat se&nbsp;ze&nbsp;strnulosti, do&nbsp;které mě&nbsp;zahnalo to&nbsp;věčné přisvědčování, cítil jsem, jako by&nbsp;ty&nbsp;moje bolesti polevily. Byla to&nbsp;odměna za&nbsp;mou vzpouru a&nbsp;já si&nbsp;ji&nbsp;nedal vzít.</span></p>
          <p class="chunk" data-nb-ref-number="597" data-nb-words="44" data-nb-chars="238"><span class="idea" data-nb-ref-number="597" id="idea597" data-nb-words="44" data-nb-chars="238">Guidovi nezbylo než nechat ženy na&nbsp;chvíli na&nbsp;pokoji a&nbsp;dívat se&nbsp;vzhůru. Ale ne&nbsp;na&nbsp;dlouho! Sotva objevil podle mých pokynů bledý obraz ženy z&nbsp;měsíce, vrátil se&nbsp;ke&nbsp;svému tématu žertem, kterému se&nbsp;v&nbsp;opuštěné ulici hlučně smál, ale jen on&nbsp;sám:</span></p>
          <p class="chunk" data-nb-ref-number="598" data-nb-words="13" data-nb-chars="70"><span class="idea" data-nb-ref-number="598" id="idea598" data-nb-words="13" data-nb-chars="70">„Co všechno ta&nbsp;žena vidí! Škoda, že&nbsp;si&nbsp;to&nbsp;jako žena nemůže pamatovat!“</span></p>
          <p class="chunk" data-nb-ref-number="599" data-nb-words="16" data-nb-chars="104"><span class="idea" data-nb-ref-number="599" id="idea599" data-nb-words="16" data-nb-chars="104">K&nbsp;jeho (nebo Weiningerově) teorii patřilo, že&nbsp;žena nemůže být geniální, protože si&nbsp;nemůže nic pamatovat.</span></p>
          <p class="chunk" data-nb-ref-number="600" data-nb-words="101" data-nb-chars="582"><span class="idea" data-nb-ref-number="600" id="idea600" data-nb-words="101" data-nb-chars="582">Došli jsme pod ulici k&nbsp;Belvederu. Guido řekl, že&nbsp;by&nbsp;nám kousek cesty do&nbsp;kopce udělal dobře. I&nbsp;tentokrát jsem mu&nbsp;vyhověl. Nahoře se&nbsp;jedním z&nbsp;těch pohybů, které se&nbsp;hodí spíš k&nbsp;nedospělým chlapcům, natáhl na&nbsp;zídku dělící horní ulici od&nbsp;spodní. Myslel si&nbsp;zřejmě, co&nbsp;nedělá za&nbsp;hrdinství, vystavuje-li se&nbsp;nebezpečí, že&nbsp;se&nbsp;zřítí z&nbsp;takových desíti metrů. Když jsem ho&nbsp;tak viděl, pocítil jsem nejprv obvyklé mrazení, ale pak jsem si&nbsp;vzpomněl na&nbsp;systém, který jsem si&nbsp;zrovna ten večer vymyslel v&nbsp;rozmachu inspirace, abych se&nbsp;zbavil svého soužení, a&nbsp;začal jsem si&nbsp;horoucně přát, aby se&nbsp;zřítil.</span></p>
          <p class="chunk" data-nb-ref-number="601" data-nb-words="111" data-nb-chars="606"><span class="idea" data-nb-ref-number="601" id="idea601" data-nb-words="111" data-nb-chars="606">Guido pokračoval i&nbsp;v&nbsp;této poloze ve&nbsp;svém kázání proti ženám. V&nbsp;této chvíli mluvil zas o&nbsp;tom, že&nbsp;potřebují jako děti hračky, ale daleko dražší. Vzpomněl jsem si&nbsp;na&nbsp;Adu, jak říkala, že&nbsp;má&nbsp;hrozně ráda šperky. Mluví snad opravdu o&nbsp;ní? A&nbsp;tu mě&nbsp;napadlo něco děsivého! Proč bych Guidovi k&nbsp;tomu desítimetrovému saltu nepomohl? Nebylo by&nbsp;spravedlivé odstranit toho, kdo mi&nbsp;bere Adu, a&nbsp;přitom ji&nbsp;nemiluje? V&nbsp;tom okamžiku jsem měl dojem, že&nbsp;kdybych ho&nbsp;zabil, mohl bych se&nbsp;zrovna rozběhnout k&nbsp;Adě a&nbsp;byl bych za&nbsp;to&nbsp;okamžitě odměněn. Zdálo se&nbsp;mi&nbsp;v&nbsp;té zvláštní noci plné světla, jako by&nbsp;sama slyšela, jak ji&nbsp;Guido hanobí.</span></p>
          <p class="chunk" data-nb-ref-number="602" data-nb-words="68" data-nb-chars="382"><span class="idea" data-nb-ref-number="602" id="idea602" data-nb-words="68" data-nb-chars="382">Musím se&nbsp;přiznat, že&nbsp;jsem se&nbsp;v&nbsp;té chvíli skutečně chystal Guida zabít! Stál jsem vedle něho, zatímco on&nbsp;ležel na&nbsp;nízké zídce, a&nbsp;chladně jsem uvažoval, jak ho&nbsp;musím popadnout, abych měl jistotu. Pak jsem si&nbsp;uvědomil, že&nbsp;to&nbsp;vůbec dělat nemusím. Ležel s&nbsp;rukama zkříženýma pod hlavou, a&nbsp;tak by&nbsp;stačilo jen znenadání do&nbsp;něho hezky strčit, aby ztratil rovnováhu, a&nbsp;už by&nbsp;mu&nbsp;nic nepomohlo.</span></p>
          <p class="chunk" data-nb-ref-number="603" data-nb-words="95" data-nb-chars="537"><span class="idea" data-nb-ref-number="603" id="idea603" data-nb-words="95" data-nb-chars="537">Potom mě&nbsp;však napadla ještě další myšlenka, a&nbsp;ta myšlenka mi&nbsp;připadala tak důležitá, že&nbsp;by&nbsp;se&nbsp;dala přirovnat k&nbsp;tomu velikému měsíci, který postupoval oblohou a&nbsp;vymetal ji; rozhodl jsem se, že&nbsp;se&nbsp;zasnoubím s&nbsp;Augustou, abych měl jistotu, že&nbsp;budu tu&nbsp;noc dobře spát. Ale jak bych mohl spát, kdybych zavraždil Guida? Tato myšlenka nás zachránila, mne i&nbsp;jeho. Musel jsem okamžitě změnit polohu, abych se&nbsp;už&nbsp;tak netyčil nad Guidem a&nbsp;nebyl v&nbsp;pokušení jednat! Svezl jsem se&nbsp;na&nbsp;kolena a&nbsp;celý jsem se&nbsp;zkroutil, div že&nbsp;jsem se&nbsp;hlavou nedotýkal země.</span></p>
          <p class="chunk" data-nb-ref-number="604" data-nb-words="132" data-nb-chars="740"><span class="idea" data-nb-ref-number="604" id="idea604" data-nb-words="132" data-nb-chars="740">„Ta bolest! Ta&nbsp;bolest!“ ryčel jsem. Guido vyděšeně seskočil a&nbsp;začal se&nbsp;vyptávat, co&nbsp;mi&nbsp;je. Naříkal jsem si&nbsp;dál, už&nbsp;mírněji, ale aniž jsem odpověděl. Věděl jsem, proč jsem naříkal, protože jsem chtěl zabít, a&nbsp;možná taky proto, že&nbsp;jsem to&nbsp;nedokázal. Bolest a&nbsp;nářek omlouvaly všechno. Připadalo mi, jako bych křičel, že&nbsp;jsem nechtěl zabít, a&nbsp;zároveň jako bych křičel, že&nbsp;to&nbsp;není moje vina, že&nbsp;jsem to&nbsp;nedokázal. Všechno byla vina mé&nbsp;nemoci a&nbsp;mých bolestí. A&nbsp;přitom se&nbsp;velmi dobře pamatuju, že&nbsp;zrovna tehdy ty&nbsp;bolesti nadobro ustaly a&nbsp;můj nářek byl pouhá komedie, které jsem se&nbsp;marně snažil dát nějaký obsah tím, že&nbsp;jsem si&nbsp;je&nbsp;v&nbsp;duchu vyvolával a&nbsp;představoval, abych je&nbsp;cítil a&nbsp;trpěl. Ale byla to&nbsp;marná snaha, vrátily se, jedině až&nbsp;samy chtěly.</span></p>
          <p class="chunk" data-nb-ref-number="605" data-nb-words="30" data-nb-chars="171"><span class="idea" data-nb-ref-number="605" id="idea605" data-nb-words="30" data-nb-chars="171">Guido jako obvykle uvažoval v&nbsp;hypotézách. Mezi jiným se&nbsp;mne zeptal, nejde-li zase o&nbsp;bolesti, které mi&nbsp;způsobil ten pád v&nbsp;kavárně. Nápad se&nbsp;mi&nbsp;zdál dobrý a&nbsp;přisvědčil jsem.</span></p>
          <p class="chunk" data-nb-ref-number="606" data-nb-words="133" data-nb-chars="744"><span class="idea" data-nb-ref-number="606" id="idea606" data-nb-words="133" data-nb-chars="744">Vzal mě&nbsp;v&nbsp;podpaží a&nbsp;láskyplně mě&nbsp;přiměl vstát. Nato mě&nbsp;nesmírně ohleduplně podepřel a&nbsp;pomohl mi&nbsp;z&nbsp;toho kopečka dolů. Tam jsem prohlásil, že&nbsp;mi&nbsp;je&nbsp;už&nbsp;trochu líp a&nbsp;že si&nbsp;myslím, že&nbsp;bych mohl jít rychleji, pokud bych se&nbsp;mohl o&nbsp;něho opřít. Tak se&nbsp;šlo konečně do&nbsp;postele! A&nbsp;tu jsem pocítil první opravdové uspokojení, jež mi&nbsp;bylo toho dne dopřáno. Guido pracoval za&nbsp;mne, vždyť mě&nbsp;málem nesl. Konečně jsem vnucoval svou vůli já&nbsp;jemu. Našli jsme ještě otevřenou lékárnu a&nbsp;Guida napadlo, že&nbsp;mě&nbsp;pošle do&nbsp;postele s&nbsp;utišujícím prostředkem. Vytvořil si&nbsp;celou teorii o&nbsp;bolesti a&nbsp;o&nbsp;jejím přehnaném pocitu: bolest se&nbsp;prý násobí podrážděním, které sama způsobila. Ta&nbsp;lahvička znamenala začátek mé&nbsp;sbírky léčiv a&nbsp;stalo se&nbsp;jen po&nbsp;právu, že&nbsp;ji&nbsp;vybral právě Guido.</span></p>
          <p class="chunk" data-nb-ref-number="607" data-nb-words="46" data-nb-chars="287"><span class="idea" data-nb-ref-number="607" id="idea607" data-nb-words="46" data-nb-chars="287">Aby dal své teorii pevnější základy, vyslovil předpoklad, že&nbsp;těmi bolestmi trpím už&nbsp;řadu dní. Mrzelo mě, že&nbsp;jsem mu&nbsp;nemohl přisvědčit. Prohlásil jsem, že&nbsp;jsem večer u&nbsp;Malfentiů žádné bolesti necítil. Nemohl jsem samozřejmě trpět v&nbsp;okamžiku, kdy mi&nbsp;bylo dopřáno uskutečnit svůj dávný sen.</span></p>
          <p class="chunk" data-nb-ref-number="608" data-nb-words="20" data-nb-chars="102"><span class="idea" data-nb-ref-number="608" id="idea608" data-nb-words="20" data-nb-chars="102">A&nbsp;aby to&nbsp;nebyla lež, snažil jsem se&nbsp;být opravdu to, co&nbsp;jsem o&nbsp;sobě tvrdil, a&nbsp;opakoval jsem několikrát:</span></p>
          <p class="chunk" data-nb-ref-number="609" data-nb-words="18" data-nb-chars="109"><span class="idea" data-nb-ref-number="609" id="idea609" data-nb-words="18" data-nb-chars="109">„Miluju Augustu, nemiluju Adu. Miluju Augustu a&nbsp;dnes večer jsem dosáhl toho, že&nbsp;se&nbsp;uskutečnil můj dávný sen.“</span></p>
          <p class="chunk" data-nb-ref-number="610" data-nb-words="51" data-nb-chars="287"><span class="idea" data-nb-ref-number="610" id="idea610" data-nb-words="51" data-nb-chars="287">A&nbsp;tak jsme postupovali měsíční nocí. Mám za&nbsp;to, že&nbsp;Guida moje tíha unavila, protože konečně umlkl. Přesto mi&nbsp;však navrhl, že&nbsp;mě&nbsp;doprovodí až&nbsp;do&nbsp;postele. Odmítl jsem, a&nbsp;když mi&nbsp;bylo konečně dopřáno zavřít za&nbsp;sebou domovní dveře, s&nbsp;úlevou jsem si&nbsp;oddechl. Ale Guido si&nbsp;zřejmě oddechl taky.</span></p>
          <p class="chunk" data-nb-ref-number="611" data-nb-words="71" data-nb-chars="399"><span class="idea" data-nb-ref-number="611" id="idea611" data-nb-words="71" data-nb-chars="399">Bral jsem schody naší vily po&nbsp;čtyřech a&nbsp;v&nbsp;desíti minutách jsem byl v&nbsp;posteli. Usnul jsem rychle a&nbsp;v&nbsp;té krátké chvilce před usnutím jsem nemyslel ani na&nbsp;Adu, ani na&nbsp;Augustu, ale jedině na&nbsp;Guida, který byl tak laskavý a&nbsp;hodný a&nbsp;trpělivý. Nezapomněl jsem ovšem, že&nbsp;jsem ho&nbsp;krátce předtím chtěl zabít, ale to&nbsp;nemělo žádný význam, protože věci, o&nbsp;kterých nikdo neví a&nbsp;které nezanechají stopy, neexistují.</span></p>
          <p class="chunk" data-nb-ref-number="612" data-nb-words="63" data-nb-chars="356"><span class="idea" data-nb-ref-number="612" id="idea612" data-nb-words="63" data-nb-chars="356">Když jsem se&nbsp;druhého dne vypravil do&nbsp;domu své snoubenky, byl jsem trochu na&nbsp;vahách. Nebyl jsem si&nbsp;jist, mají-li závazky, které jsem vzal včera na&nbsp;sebe, skutečně takový význam, jaký bych jim měl podle svých představ přikládat já. Zjistil jsem však, že&nbsp;jej mají, a&nbsp;pro všechny. I&nbsp;Augusta se&nbsp;domnívala, že&nbsp;je&nbsp;zasnoubená, a&nbsp;byla si&nbsp;tím dokonce jistější než já.</span></p>
          <p class="chunk" data-nb-ref-number="613" data-nb-words="140" data-nb-chars="827"><span class="idea" data-nb-ref-number="613" id="idea613" data-nb-words="140" data-nb-chars="827">Bylo to&nbsp;pracné zasnoubení. Mám pocit, že&nbsp;jsem je&nbsp;několikrát zrušil a&nbsp;pak zase s&nbsp;velikou námahou obnovil, a&nbsp;udivuje mě, že&nbsp;si&nbsp;toho nikdo nevšiml. Nikdy jsem neměl jistotu, že&nbsp;jsem skutečně na&nbsp;cestě k&nbsp;manželství, ale mám dojem, že&nbsp;jsem se&nbsp;přesto choval jako docela zamilovaný snoubenec. Líbal jsem a&nbsp;tiskl jsem Adinu sestru, kdykoliv se&nbsp;mi&nbsp;k&nbsp;tomu naskytla příležitost. Augusta snášela mé&nbsp;útoky, jak se&nbsp;podle jejích představ na&nbsp;snoubenku slušelo, a&nbsp;já se&nbsp;choval poměrně dobře jedině proto, že&nbsp;nás paní Malfentiová kromě krátkých chvilek nenechávala o&nbsp;samotě. Moje snoubenka byla daleko míň ošklivá, než jsem si&nbsp;myslel, a&nbsp;její největší krásu jsem objevil, když jsem ji&nbsp;líbal; byl to&nbsp;její ruměnec. Tam, kde jsem ji&nbsp;políbil, vyšlehl na&nbsp;mou počest plamen, a&nbsp;tak jsem ji&nbsp;líbal spíš ze&nbsp;zvědavosti experimentátora než se&nbsp;zápalem milence.</span></p>
          <p class="chunk" data-nb-ref-number="614" data-nb-words="114" data-nb-chars="660"><span class="idea" data-nb-ref-number="614" id="idea614" data-nb-words="114" data-nb-chars="660">Ale toužil jsem taky a&nbsp;tato touha mi&nbsp;poněkud ulehčovala tu&nbsp;vážnou dobu. Běda, kdyby mi&nbsp;Augusta a&nbsp;její matka nezabránily ukonejšit ten plamen naráz, jak jsem po&nbsp;tom tolikrát toužil; jak bych pak žil dál? Takto ve&nbsp;mně aspoň ta&nbsp;touha vzbuzovala na&nbsp;jejich schodišti dál tutéž úzkost, jako když jsem po&nbsp;něm stoupával za&nbsp;svého dobývání Ady. Lichý počet schodů mi&nbsp;sliboval, že&nbsp;toho dne konečně Augustě ukážu, co&nbsp;znamená zasnoubení, o&nbsp;které tak stála. Snil jsem o&nbsp;násilnostech, které by&nbsp;mi&nbsp;zas vrátily se&nbsp;vším všudy pocit svobody. O&nbsp;nic jiného mi&nbsp;vůbec nešlo a&nbsp;je opravdu zvláštní, že&nbsp;Augusta, když pochopila, co&nbsp;chci, si&nbsp;to&nbsp;vyložila jako znamení milostného rozohnění.</span></p>
          <p class="chunk" data-nb-ref-number="615" data-nb-words="81" data-nb-chars="446"><span class="idea" data-nb-ref-number="615" id="idea615" data-nb-words="81" data-nb-chars="446">Ve&nbsp;vzpomínkách se&nbsp;mi&nbsp;to&nbsp;období rozpadá na&nbsp;dvě fáze. V&nbsp;první fázi nás paní Malfentiová dávala často hlídat Albertou nebo k&nbsp;nám do&nbsp;salonu zahnala malou Annu a&nbsp;její učitelku. Ada se&nbsp;k&nbsp;nám tenkrát nikdy žádným způsobem nepřipojila a&nbsp;já si&nbsp;říkal, že&nbsp;je&nbsp;to&nbsp;tak lepší, i&nbsp;když si&nbsp;přitom matně vzpomínám, že&nbsp;mě&nbsp;jednou napadlo, jaké by&nbsp;to&nbsp;bylo pro mne zadostiučinění, kdybych mohl líbat Augustu v&nbsp;Adině přítomnosti. Kdo ví, s&nbsp;jakou prudkostí bych to&nbsp;dělal!</span></p>
          <p class="chunk" data-nb-ref-number="616" data-nb-words="28" data-nb-chars="168"><span class="idea" data-nb-ref-number="616" id="idea616" data-nb-words="28" data-nb-chars="168">Druhá fáze začala, když se&nbsp;Guido oficiálně zasnoubil s&nbsp;Adou a&nbsp;paní Malfentiová jako praktická žena posadila oba páry do&nbsp;jednoho a&nbsp;téhož salonu, aby se&nbsp;hlídaly navzájem.</span></p>
          <p class="chunk" data-nb-ref-number="617" data-nb-words="132" data-nb-chars="773"><span class="idea" data-nb-ref-number="617" id="idea617" data-nb-words="132" data-nb-chars="773">Pokud jde o&nbsp;tu první fázi, vím, že&nbsp;Augusta byla se&nbsp;mnou navýsost spokojena. Pokud jsem na&nbsp;ni&nbsp;nedotíral, zmocňovala se&nbsp;mne ne­obyčejná mnohomluvnost. Mnohomluvnost byla pro mne potřebou. Našel jsem si&nbsp;pro to&nbsp;záminku; vzal jsem si&nbsp;do&nbsp;hlavy, že&nbsp;mám-li si&nbsp;Augustu vzít, měl bych taky začít s&nbsp;její výchovou. Vychovával jsem ji&nbsp;k&nbsp;něze, k&nbsp;lásce a&nbsp;hlavně k&nbsp;věrnosti. Nevzpomínám si&nbsp;přesně, jak vypadala ta&nbsp;moje kázání, zato Augusta na&nbsp;ně&nbsp;nikdy nezapomněla a&nbsp;občas mi&nbsp;některé připomene. Poslouchala mě&nbsp;pozorně a&nbsp;poslušně. Jednou jsem v&nbsp;zápalu výkladu prohlásil, že&nbsp;kdyby snad někdy zjistila mou nevěru, měla by&nbsp;právo splatit mi&nbsp;stejnou mincí. A&nbsp;tu začala pohoršeně odporovat, že&nbsp;by&nbsp;mě&nbsp;nedokázala podvést, ani kdybych já&nbsp;to&nbsp;dovolil, a&nbsp;že by&nbsp;jí&nbsp;moje nevěra dávala jedině právo plakat.</span></p>
          <p class="chunk" data-nb-ref-number="618" data-nb-words="60" data-nb-chars="368"><span class="idea" data-nb-ref-number="618" id="idea618" data-nb-words="60" data-nb-chars="368">Myslím, že&nbsp;ta&nbsp;kázání, jejichž cílem naprosto nebylo něco říct, měla na&nbsp;mé&nbsp;manželství blahodárný vliv. Jejich účinek na&nbsp;Augustinu mysl byl opravdový. Její věrnost nebyla nikdy podrobena zkoušce, protože se&nbsp;o&nbsp;mých nevěrách nikdy nedozvěděla, ale její láska a&nbsp;její něha se&nbsp;celá ta&nbsp;dlouhá léta, která jsme spolu strávili, nikdy nezměnily, tak jak jsem ji&nbsp;to&nbsp;přiměl slíbit.</span></p>
          <p class="chunk" data-nb-ref-number="619" data-nb-words="14" data-nb-chars="100"><span class="idea" data-nb-ref-number="619" id="idea619" data-nb-words="14" data-nb-chars="100">Když se&nbsp;Guido zasnoubil, zahájil jsem druhou fázi svého zasnoubení pevným předsevzetím, které znělo:</span></p>
          <p class="chunk" data-nb-ref-number="620" data-nb-words="10" data-nb-chars="46"><span class="idea" data-nb-ref-number="620" id="idea620" data-nb-words="10" data-nb-chars="46">„A&nbsp;teď jsem ze&nbsp;své lásky k&nbsp;Adě úplně vyléčen!“</span></p>
          <p class="chunk" data-nb-ref-number="621" data-nb-words="57" data-nb-chars="308"><span class="idea" data-nb-ref-number="621" id="idea621" data-nb-words="57" data-nb-chars="308">Do&nbsp;té&nbsp;doby jsem si&nbsp;myslel, že&nbsp;mě&nbsp;stačí vyléčit Augustin ruměnec, ale jak je&nbsp;vidět, člověk není nikdy dostatečně vyléčen. Kdykoli jsem si&nbsp;vzpomněl na&nbsp;ten ruměnec, musel jsem myslet na&nbsp;to, že&nbsp;se&nbsp;teď bude dít totéž i&nbsp;mezi Guidem a&nbsp;Adou. A&nbsp;tento Adin ruměnec učiní konec veškeré mé&nbsp;touze daleko líp než Augustin.</span></p>
          <p class="chunk" data-nb-ref-number="622" data-nb-words="34" data-nb-chars="207"><span class="idea" data-nb-ref-number="622" id="idea622" data-nb-words="34" data-nb-chars="207">Touha zmocnit se&nbsp;Augusty patří do&nbsp;první fáze. V&nbsp;druhé jsem nebyl ani zdaleka tak ohnivý. Paní Malfentiová určitě neudělala chybu, když si&nbsp;tak nad námi zajistila dozor, aniž se&nbsp;přitom musela příliš obtěžovat.</span></p>
          <p class="chunk" data-nb-ref-number="623" data-nb-words="93" data-nb-chars="497"><span class="idea" data-nb-ref-number="623" id="idea623" data-nb-words="93" data-nb-chars="497">Vzpomínám si, jak jsem jednou začal žertem líbat Augustu. Nato začal zase Guido líbat Adu. Připadlo mi&nbsp;to&nbsp;od&nbsp;něho pramálo vkusné, protože ji&nbsp;nelíbal cudně, tak jak jsem to&nbsp;dělal já&nbsp;s&nbsp;ohledem na&nbsp;ně; líbal Adu přímo na&nbsp;ústa a&nbsp;doslova jí&nbsp;je&nbsp;sál. Vím s&nbsp;určitostí, že&nbsp;v&nbsp;té době jsem si&nbsp;už&nbsp;zvykl dívat se&nbsp;na&nbsp;Adu jako na&nbsp;sestru, ale aby s&nbsp;ní někdo zacházel takovým způsobem, na&nbsp;to&nbsp;jsem připraven nebyl. Pochybuju ostatně, že&nbsp;by&nbsp;se&nbsp;opravdovému bratru líbilo, kdyby mu&nbsp;někdo se&nbsp;sestrou dělal něco takového.</span></p>
          <p class="chunk" data-nb-ref-number="624" data-nb-words="35" data-nb-chars="206"><span class="idea" data-nb-ref-number="624" id="idea624" data-nb-words="35" data-nb-chars="206">Z&nbsp;toho důvodu jsem už&nbsp;v&nbsp;Guidově přítomnosti Augustu nikdy nepolíbil. Naproti tomu Guido se&nbsp;v&nbsp;mé přítomnosti pokusil ještě jednou přitáhnout Adu k&nbsp;sobě, ale tentokrát se&nbsp;mu&nbsp;vyvinula a&nbsp;on už&nbsp;pokus neopakoval.</span></p>
          <p class="chunk" data-nb-ref-number="625" data-nb-words="108" data-nb-chars="673"><span class="idea" data-nb-ref-number="625" id="idea625" data-nb-words="108" data-nb-chars="673">Velice matně si&nbsp;vzpomínám na&nbsp;všechny ty&nbsp;dlouhé večery, které jsme strávili společně. Scéna opakující se&nbsp;donekonečna se&nbsp;mi&nbsp;vryla do&nbsp;hlavy takto: seděli jsme všichni čtyři kolem jemného benátského stolku, na&nbsp;stolku hořela velká petrolejová lampa se&nbsp;stínítkem ze&nbsp;zelené látky, stínítko stápělo všechno v&nbsp;šero až&nbsp;na&nbsp;vyšívání, kterého si&nbsp;hleděla obě děvčata, Ada nad hedvábným kapesníkem, jejž držela volně v&nbsp;ruce, Augusta nad malým kulatým rámem. Vidím Guida, jak řeční, a&nbsp;zřejmě se&nbsp;často stávalo, že&nbsp;jsem mu&nbsp;přizvukoval jedině já. Pamatuju se&nbsp;taky na&nbsp;Adinu hlavu s&nbsp;těmi jejími černými, lehce zvlněnými vlasy se&nbsp;zvláštním efektem, který v&nbsp;nich vyvolávalo žluté a&nbsp;zelené světlo.</span></p>
          <p class="chunk" data-nb-ref-number="626" data-nb-words="98" data-nb-chars="568"><span class="idea" data-nb-ref-number="626" id="idea626" data-nb-words="98" data-nb-chars="568">O&nbsp;tom světle a&nbsp;taky o&nbsp;pravé barvě těch vlasů se&nbsp;rozpředla debata. Guido, který uměl i&nbsp;malovat, nám vysvětloval, jak se&nbsp;má&nbsp;taková barva analyzovat. Ani na&nbsp;tyto jeho výklady nikdy nezapomenu. A&nbsp;ještě dnes, když chci líp postihnout barvu některé krajiny, přivírám oči, dokud většina lidí nezmizí a&nbsp;není vidět nic než světla, která pak rovněž pohasnou v&nbsp;jediné pravé barvě. Jenže kdykoliv provozuju takovou analýzu, okamžitě se&nbsp;mi&nbsp;na&nbsp;sítnici, málem jako by&nbsp;to&nbsp;byla fyzická reakce, znovu objeví to&nbsp;žluté a&nbsp;zelené světlo a&nbsp;ty tmavé vlasy, na&nbsp;nichž jsem si&nbsp;cvičil oko poprvé.</span></p>
          <p class="chunk" data-nb-ref-number="627" data-nb-words="63" data-nb-chars="360"><span class="idea" data-nb-ref-number="627" id="idea627" data-nb-words="63" data-nb-chars="360">Nikdy nezapomenu na&nbsp;jeden večer, vyznačený projevem Augustiny žárlivosti a&nbsp;hned nato taky trestuhodnou prostořekostí z&nbsp;mé strany. Aby nás poškádlili, šli si&nbsp;Guido a&nbsp;Ada sednout daleko od&nbsp;nás na&nbsp;druhý konec salonu ke&nbsp;stolku ve&nbsp;stylu Ludvíka XIV. Tak se&nbsp;stalo, že&nbsp;mě&nbsp;za&nbsp;chvilku bolel krk, jak jsem se&nbsp;pořád otáčel, abych s&nbsp;nimi mohl mluvit. Augusta mi&nbsp;pak řekla:</span></p>
          <p class="chunk" data-nb-ref-number="628" data-nb-words="7" data-nb-chars="38"><span class="idea" data-nb-ref-number="628" id="idea628" data-nb-words="7" data-nb-chars="38">„Nech je! Ti&nbsp;dva se&nbsp;doopravdy milují.“</span></p>
          <p class="chunk" data-nb-ref-number="629" data-nb-words="112" data-nb-chars="670"><span class="idea" data-nb-ref-number="629" id="idea629" data-nb-words="112" data-nb-chars="670">A&nbsp;tu jsem jí&nbsp;z&nbsp;jakési myšlenkové lenosti tiše odpověděl, aby tomu příliš nevěřila, protože Guido nemá ženy rád. Měla to&nbsp;být zřejmě omluva, že&nbsp;jsem se&nbsp;milencům pletl do&nbsp;rozhovoru. Ve&nbsp;skutečnosti to&nbsp;však byla zlomyslná indiskrétnost, že&nbsp;jsem Augustě prozradil, co&nbsp;za&nbsp;řeči o&nbsp;ženách vede Guido v&nbsp;mé společnosti, zatímco v&nbsp;přítomnosti kohokoli jiného z&nbsp;rodiny našich snoubenek o&nbsp;tom nikdy ani nemukl. Vzpomínka na&nbsp;tuto moji prostořekost mi&nbsp;ztrpčila několik dní; naproti tomu můžu říct, že&nbsp;pomyšlení na&nbsp;to, že&nbsp;jsem chtěl Guida zabít, mě&nbsp;nezneklidňovalo ani hodinu. Jenomže zabít, a&nbsp;třeba i&nbsp;zákeřně, je&nbsp;cosi mužnějšího než ublížit příteli tím, že&nbsp;prozradím, s&nbsp;čím se&nbsp;mi&nbsp;svěřil.</span></p>
          <p class="chunk" data-nb-ref-number="630" data-nb-words="76" data-nb-chars="401"><span class="idea" data-nb-ref-number="630" id="idea630" data-nb-words="76" data-nb-chars="401">Už&nbsp;tenkrát byla Augusta v&nbsp;neprávu, pokud žárlila na&nbsp;Adu. Jestli jsem si&nbsp;div nevykroutil krk, nebylo to&nbsp;proto, abych viděl Adu. Šlo o&nbsp;Guida, který mi&nbsp;svým řečněním pomáhal přečkat ty&nbsp;dlouhé chvíle. Měl jsem ho&nbsp;už&nbsp;rád a&nbsp;trávil jsem s&nbsp;ním několik hodin denně. Pojila mě&nbsp;k&nbsp;němu taky vděčnost za&nbsp;to, že&nbsp;na&nbsp;mne tolik dal a&nbsp;že to&nbsp;přenesl i&nbsp;na ostatní. Dokonce i&nbsp;Ada teď poslouchala pozorně, když jsem mluvil.</span></p>
          <p class="chunk" data-nb-ref-number="631" data-nb-words="148" data-nb-chars="880"><span class="idea" data-nb-ref-number="631" id="idea631" data-nb-words="148" data-nb-chars="880">Večer co&nbsp;večer jsem dost netrpělivě čekal, kdy se&nbsp;už&nbsp;ozve gong, který nás volal k&nbsp;večeři, a&nbsp;z&nbsp;těchto večeří se&nbsp;pamatuju především na&nbsp;své věčné zažívací poruchy. Z&nbsp;potřeby něco dělat jsem se&nbsp;přejídal. U&nbsp;večeře jsem Augustu zahrnoval něžnostmi, pokud mi&nbsp;to&nbsp;ovšem dovolovala plná ústa, a&nbsp;její rodiče museli mít nepěkný dojem, že&nbsp;moji velkou lásku poněkud kazí zvířecká žravost. Když jsem se&nbsp;vrátil ze&nbsp;svatební cesty bez oné náramné chuti k&nbsp;jídlu, byli překvapeni. Zmizela, jakmile se&nbsp;ode mne nevyžadovalo, abych projevoval vášeň, kterou jsem necítil. Není přece možné chovat se&nbsp;k&nbsp;nevěstě před jejími rodiči chladně ve&nbsp;chvíli, kdy se&nbsp;s&nbsp;ní chystáte do&nbsp;postele! Na&nbsp;láskyplná slova, která jsem jí&nbsp;šeptal u&nbsp;stolu, vzpomíná Augusta obzvlášť. Musela být nádherná, jak jsem si&nbsp;je&nbsp;vymýšlel mezi jednotlivými sousty, a&nbsp;když mi&nbsp;je&nbsp;připomene, žasnu, poněvadž mi&nbsp;připadá, jako by&nbsp;ani nebyla moje.</span></p>
          <p class="chunk" data-nb-ref-number="632" data-nb-words="81" data-nb-chars="475"><span class="idea" data-nb-ref-number="632" id="idea632" data-nb-words="81" data-nb-chars="475">Sám můj tchán, lišák Giovanni, se&nbsp;dal ošálit, a&nbsp;kdykoli chtěl uvést příklad veliké milostné vášně, připomínal do&nbsp;konce svého života moji vášeň k&nbsp;jeho dceři, to&nbsp;znamená k&nbsp;Augustě. Blaženě se&nbsp;tomu usmíval jako hodný tatínek, přitom však mnou tím víc opovrhoval, protože ten, kdo vkládá celý život do&nbsp;rukou ženy, a&nbsp;především kdo nevidí, že&nbsp;kromě jeho ženy jsou na&nbsp;světě ještě jiné, nebyl podle jeho soudu opravdový muž. Z&nbsp;toho je&nbsp;vidět, že&nbsp;jsem nebyl vždy posuzován spravedlivě.</span></p>
          <p class="chunk" data-nb-ref-number="633" data-nb-words="67" data-nb-chars="374"><span class="idea" data-nb-ref-number="633" id="idea633" data-nb-words="67" data-nb-chars="374">Zato tchyně, ta&nbsp;v&nbsp;mou lásku nevěřila, ani když se&nbsp;už&nbsp;v&nbsp;ní s&nbsp;plnou důvěrou zabydlila sama Augusta. Dlouhá léta mě&nbsp;stíhala nedůvěřivými pohledy v&nbsp;obavách o&nbsp;osud své nejmilejší dcery. Taky z&nbsp;tohoto důvodu jsem přesvědčen, že&nbsp;v&nbsp;těch dnech, jež vedly k&nbsp;našemu zasnoubení, určitě řídila moje kroky. Oklamat i&nbsp;ji, která se&nbsp;ve&nbsp;mně zřejmě vyznala daleko líp než já&nbsp;sám, nebylo možné.</span></p>
          <p class="chunk" data-nb-ref-number="634" data-nb-words="117" data-nb-chars="675"><span class="idea" data-nb-ref-number="634" id="idea634" data-nb-words="117" data-nb-chars="675">Konečně nastal den mé&nbsp;svatby a&nbsp;právě toho dne mě&nbsp;přepadlo poslední váhání. Měl jsem být v&nbsp;osm u&nbsp;nevěsty, a&nbsp;přitom jsem ještě ve&nbsp;tři čtvrti na&nbsp;osm ležel v&nbsp;posteli; zuřivě jsem kouřil a&nbsp;díval se&nbsp;oknem, do&nbsp;kterého posměšně zářilo první slunce, jež se&nbsp;té&nbsp;zimy objevilo. Uvažoval jsem, nemám-li Augustu nechat! Teď, když už&nbsp;mi&nbsp;nezáleželo na&nbsp;tom, abych byl Adě pořád nablízku, byla nesmyslnost mého manželství čím dál očividnější. Kdybych v&nbsp;určenou hodinu nepřišel, nestalo by&nbsp;se&nbsp;věru nic světoborného. A&nbsp;pak, Augusta byla roztomilá nevěsta, ale kdo mohl vědět, jak se&nbsp;bude chovat po&nbsp;svatbě? A&nbsp;co když mi&nbsp;okamžitě vynadá, že&nbsp;jsem hlupák, když jsem se&nbsp;dal takovým způsobem nachytat?</span></p>
          <p class="chunk" data-nb-ref-number="635" data-nb-words="78" data-nb-chars="431"><span class="idea" data-nb-ref-number="635" id="idea635" data-nb-words="78" data-nb-chars="431">Naštěstí přišel Guido, a&nbsp;já nejenže jsem se&nbsp;nebránil, ale ještě jsem se&nbsp;začal omlouvat a&nbsp;tvrdit, že&nbsp;jsem si&nbsp;myslel, že&nbsp;je&nbsp;svatba stanovena na&nbsp;jinou hodinu. Místo aby mi&nbsp;cokoli vytkl, spustil Guido o&nbsp;sobě a&nbsp;o&nbsp;tom, kolikrát z&nbsp;roztržitosti nepřišel na&nbsp;různé schůzky. Chtěl mě&nbsp;překonat i&nbsp;co do&nbsp;roztržitosti, a&nbsp;tak jsem ho&nbsp;musel nakonec přerušit, abych se&nbsp;vůbec dostal z&nbsp;domu. Tak se&nbsp;stalo, že&nbsp;jsem se&nbsp;do&nbsp;manželství hnal doslova klusem.</span></p>
          <p class="chunk" data-nb-ref-number="636" data-nb-words="103" data-nb-chars="554"><span class="idea" data-nb-ref-number="636" id="idea636" data-nb-words="103" data-nb-chars="554">Přesto jsem přišel značně pozdě. Nikdo mi&nbsp;nic neřekl a&nbsp;všichni kromě nevěsty se&nbsp;spokojili s&nbsp;vysvětlením, které jim dal za&nbsp;mne Guido. Jen Augusta byla tak bledá, že&nbsp;jí&nbsp;zesinaly rty. I&nbsp;když jsem nemohl říct, že&nbsp;ji&nbsp;miluju, jisté je, že&nbsp;jsem jí&nbsp;nechtěl ublížit. Pokusil jsem se&nbsp;to&nbsp;napravit a&nbsp;byl jsem tak hloupý, že&nbsp;jsem jí&nbsp;pro to&nbsp;zpoždění uvedl hned tři příčiny. Bylo jich příliš mnoho a&nbsp;říkaly jasně, o&nbsp;čem jsem uvažoval, když jsem ležel v&nbsp;té posteli a&nbsp;díval se&nbsp;na&nbsp;zimní slunce, že&nbsp;se&nbsp;odjezd do&nbsp;kostela musel posunout, aby se&nbsp;Augusta mohla trochu vzchopit.</span></p>
          <p class="chunk" data-nb-ref-number="637" data-nb-words="28" data-nb-chars="169"><span class="idea" data-nb-ref-number="637" id="idea637" data-nb-words="28" data-nb-chars="169">U&nbsp;oltáře jsem řekl <em>ano</em> velice roztržitě; v&nbsp;živé soustrasti s&nbsp;Augustou jsem si&nbsp;totiž pro to&nbsp;své zpoždění vymýšlel čtvrté vysvětlení, které mi&nbsp;připadalo ze&nbsp;všech nejlepší.</span></p>
          <p class="chunk" data-nb-ref-number="638" data-nb-words="76" data-nb-chars="423"><span class="idea" data-nb-ref-number="638" id="idea638" data-nb-words="76" data-nb-chars="423">Jenže když jsme vyšli z&nbsp;kostela, zjistil jsem, že&nbsp;se&nbsp;Augusta už&nbsp;úplně vzpamatovala. Měl jsem na&nbsp;ni&nbsp;trochu vztek, protože to&nbsp;moje <em>ano</em> jí&nbsp;vůbec nemělo stačit k&nbsp;jistotě, že&nbsp;ji&nbsp;miluju. A&nbsp;chystal jsem se, že&nbsp;k&nbsp;ní budu strašně drsný, jestli se&nbsp;vzpamatovala natolik, aby mi&nbsp;vynadala, že&nbsp;jsem hlupák, když jsem se&nbsp;dal takovým způsobem chytit. Ale Augusta využila doma první chvilky, kdy nás nechali o&nbsp;samotě, aby mi&nbsp;s&nbsp;pláčem řekla:</span></p>
          <p class="chunk" data-nb-ref-number="639" data-nb-words="25" data-nb-chars="144"><span class="idea" data-nb-ref-number="639" id="idea639" data-nb-words="25" data-nb-chars="144">„Nikdy nezapomenu, že&nbsp;sis mě&nbsp;vzal, i&nbsp;když mě&nbsp;nemiluješ.“ Ne­protestoval jsem; bylo to&nbsp;tak očividné, že&nbsp;to&nbsp;nešlo. Zato jsem ji&nbsp;pln soucitu objal.</span></p>
          <p class="chunk" data-nb-ref-number="640" data-nb-words="133" data-nb-chars="752"><span class="idea" data-nb-ref-number="640" id="idea640" data-nb-words="133" data-nb-chars="752">Potom se&nbsp;už&nbsp;o&nbsp;tom všem mezi mnou a&nbsp;Augustou nemluvilo, protože manželství je&nbsp;cosi daleko prostšího než zasnoubení. Jakmile se&nbsp;lidé jednou vezmou, nediskutují už&nbsp;o&nbsp;lásce, a&nbsp;když cítí potřebu o&nbsp;ní promluvit, zasáhne rychle animálnost a&nbsp;je zase ticho. Tato animálnost se&nbsp;však může tak polidštit, že&nbsp;se&nbsp;zkomplikuje a&nbsp;zfalšuje, a&nbsp;pak se&nbsp;stane, že&nbsp;si&nbsp;člověk skloněn nad ženskou kšticí začne v&nbsp;duchu usilovně vyvolávat světlo, které v&nbsp;ní není. Zavře oči a&nbsp;žena se&nbsp;stává jinou, ale jen dokud od&nbsp;ní&nbsp;neodejde a&nbsp;ona se&nbsp;znovu nestane sama sebou. Veškerá vděčnost platí jí, zvláště když se&nbsp;to&nbsp;úsilí zdaří. Právě proto kdybych se&nbsp;měl narodit ještě jednou (matka příroda je&nbsp;schopná všeho!), byl bych znovu ochoten se&nbsp;s&nbsp;Augustou oženit, ale nikdy ne&nbsp;se&nbsp;s&nbsp;ní zasnoubit.</span></p>
          <p class="chunk" data-nb-ref-number="641" data-nb-words="26" data-nb-chars="161"><span class="idea" data-nb-ref-number="641" id="idea641" data-nb-words="26" data-nb-chars="161">Na&nbsp;nádraží mi&nbsp;Ada nastavila tvář k&nbsp;bratrskému polibku. Teprve tehdy jsem ji&nbsp;uviděl uprostřed všech těch lidí, kteří nás přišli vyprovodit, a&nbsp;okamžitě mě&nbsp;napadlo:</span></p>
          <p class="chunk" data-nb-ref-number="642" data-nb-words="7" data-nb-chars="36"><span class="idea" data-nb-ref-number="642" id="idea642" data-nb-words="7" data-nb-chars="36">„Do téhle bryndy jsi mě&nbsp;dostala ty!“</span></p>
          <p class="chunk" data-nb-ref-number="643" data-nb-words="101" data-nb-chars="583"><span class="idea" data-nb-ref-number="643" id="idea643" data-nb-words="101" data-nb-chars="583">Přiblížil jsem rty k&nbsp;její hebké tváři, ale dal jsem pozor, abych se&nbsp;jí&nbsp;nedotkl. Bylo to&nbsp;první zadostiučinění, kterého se&nbsp;mi&nbsp;toho dne dostalo, pochopil jsem na&nbsp;okamžik, co&nbsp;za&nbsp;výhody mi&nbsp;přináší moje manželství: pomstil jsem se&nbsp;tím, že&nbsp;jsem odmítl využít jediné příležitosti políbit Adu, která se&nbsp;mi&nbsp;nabízela! Když jsem pak už&nbsp;seděl v&nbsp;jedoucím vlaku vedle Augusty, dostal jsem strach, že&nbsp;jsem neudělal dobře. Bál jsem se, aby to&nbsp;neublížilo mému přátelství s&nbsp;Guidem. Ale ještě víc jsem trpěl při pomyšlení, že&nbsp;si&nbsp;možná Ada ani nevšimla, že&nbsp;jsem ji&nbsp;nepolíbil na&nbsp;tvář, kterou mi&nbsp;nastavila.</span></p>
          <p class="chunk" data-nb-ref-number="644" data-nb-words="63" data-nb-chars="362"><span class="idea" data-nb-ref-number="644" id="idea644" data-nb-words="63" data-nb-chars="362">Všimla si&nbsp;toho, ale to&nbsp;jsem se&nbsp;dozvěděl, až&nbsp;když za&nbsp;několik měsíců odjížděla sama z&nbsp;téže stanice s&nbsp;Guidem. Políbila tenkrát všechny. Mně jedinému podala velice srdečně ruku. Jenže její pomsta přišla už&nbsp;pozdě, okolnosti byly zcela jiné. Po&nbsp;návratu z&nbsp;naší svatební cesty jsme se&nbsp;k&nbsp;sobě chovali jako bratr a&nbsp;sestra, a&nbsp;tak nebylo důvodu, aby mi&nbsp;ten polibek odpírala.</span></p>
          <hr>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="645" data-nb-words="7" data-nb-chars="36"><span class="idea" data-nb-ref-number="645" id="idea645" data-nb-words="7" data-nb-chars="36"><p>Láska na&nbsp;první pohled. <em>Pozn. red.</em> <a href="#fnref:1" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vedomi_a_svedomi_zena_cosiniho_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>