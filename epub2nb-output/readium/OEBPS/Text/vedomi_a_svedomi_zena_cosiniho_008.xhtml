<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>vedomi_a_svedomi_zena_cosiniho-6</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="vedomi_a_svedomi_zena_cosiniho-6" xml:lang="cs-CZ">
		<div class="Z-kladn--textový-r-meček">
			<p id="_idParaDest-3" class="MLP_uroven2_kapitola ParaOverride-1">Kouření</p>
			<p class="MLP_text_bez1radku ParaOverride-1">Když jsem to pověděl doktorovi, řekl mi, abych začal historickou analýzou své kuřácké vášně.</p>
			<p class="MLP_text ParaOverride-1">„Pište! Pište! Nakonec v&#160;tom budete celý, uvidíte!“</p>
			<p class="MLP_text ParaOverride-1">Ale mám dojem, že o&#160;tom kouření můžu psát tady u&#160;stolu a&#160;nepotřebuju chodit snít do lenošky. Nevím, jak začít, a&#160;tak se utíkám o&#160;pomoc k&#160;cigaretám, podobným jako vejce vejci té, kterou právě držím v&#160;ruce.</p>
			<p class="MLP_text ParaOverride-1">A&#160;právě dnes si najednou uvědomuju něco, nač jsem už dávno zapomněl. První cigarety, které jsem kouřil, se už neprodávají. Kolem roku 1870 byly v&#160;Rakousku v&#160;prodeji cigarety v&#160;papírových krabičkách se značkou dvouhlavého orla. A&#160;zrovna kolem jedné takové krabičky se znenadání seskupuje řada postav, dost výrazných, abych si vybavil jejich jména, ale ne zas natolik, aby mě to nečekané setkání vzrušilo. Snažím se z&#160;toho vytěžit víc a&#160;jdu si sednout do lenošky&#160;– ale postavy blednou a&#160;místo nich se objevují šaškové, kteří si ze mne tropí smích. Zkroušeně se vracím ke stolu.</p>
			<p class="MLP_text ParaOverride-1">Jedna z&#160;těch postav, ta s&#160;tím poněkud chraptivým hlasem, je Giuseppe, chlapec stejně starý jako já, a&#160;druhá můj bratr, o&#160;rok mladší a&#160;už léta nebožtík. Podle všeho dostával Giuseppe plno peněz od otce a&#160;pak nám dával ty cigarety. S&#160;určitostí však vím, že bratrovi jich dával víc než mně. Tak se stalo, že jsem si musel opatřit další sám a&#160;že jsem začal krást. V&#160;létě otec nechával v&#160;jídelně přes židli vestu a&#160;v&#160;kapsičce u&#160;této vesty bývaly vždycky drobné; ztopil jsem tedy deset soldů, které jsem potřeboval na drahocennou krabičku, a&#160;pak jsem všech těch deset cigaret, co v&#160;ní byly, vykouřil jednu za druhou, abych neměl usvědčující plody své krádeže příliš dlouho u&#160;sebe.</p>
			<p class="MLP_text ParaOverride-1">To všechno leželo v&#160;mém vědomí na dosah ruky, ale ožilo to až teď; dřív jsem nevěděl, že by to mohlo být důležité. Tak jsem tedy zachytil počátky toho ohyzdného zvyku, a&#160;kdo ví, možná, že jsem se z&#160;něho už vyléčil. Zapaluju si proto, abych to vyzkoušel, svou poslední cigaretu, a&#160;možná že ji co nejdřív znechuceně zahodím.</p>
			<p class="MLP_text ParaOverride-1">Vzpomínám si taky, jak mě jednou otec přistihl s&#160;tou jeho vestou v&#160;ruce. S&#160;drzostí, na kterou bych se dnes nezmohl a&#160;která ve mně vzbuzuje ještě teď odpor&#160;– kdo ví, jestli tenhle pocit není pro mé léčení velice důležitý&#160;– jsem mu řekl, že mě napadlo spočítat, kolik má na vestě knoflíků. Otec se mým počtářským nebo krejčovským sklonům zasmál a&#160;nevšiml si, že mám prsty v&#160;kapsičce. Ke své cti můžu říci, že tento smích na účet mé nevinnosti, která už neexistovala, stačil, abych jednou provždy přestal krást. Totiž kradl jsem dál, ale aniž jsem si to uvědomoval. Otec nechával ležet po bytě na okrajích stolů a&#160;skříněk napůl vykouřené viržinky. Kromě toho jsem věděl, nebo aspoň jsem si to myslel, že je naše stará služebná Catina vyhazuje, a&#160;tak jsem je tedy potají dokuřoval sám. Už když jsem se jich zmocňoval, jsem se pokaždé otřásal odporem, protože jsem věděl, jak mi bude zle. Pak jsem je kouřil, až se mi pokrylo čelo studeným potem a&#160;obracel žaludek. Nedá se říct, že bych byl v&#160;dětství trpěl nedostatkem pevné vůle.</p>
			<p class="MLP_text ParaOverride-1">Vím taky naprosto přesně, jak mě otec odnaučil i&#160;tomuto zvyku. Jednou v&#160;létě jsem se vrátil unavený a&#160;celý zpocený ze školního výletu. Maminka mi pomohla se svléct a&#160;pak mě zabalila do koupacího pláště a&#160;uložila spát na pohovku, kam si potom sedla taky sama s&#160;nějakým šitím. Chtělo se mi hrozně spát, ale měl jsem ještě oči plné slunce a&#160;byl jsem pořád při plném vědomí. V&#160;duchu mi tane jako cosi samostatného slast, která v&#160;tom věku doprovází odpočinek po velké námaze, a&#160;ten obraz je tak ostrý, jako bych byl doposud po boku toho drahého těla, které už není.</p>
			<p class="MLP_text ParaOverride-1">Vzpomínám si na ten svěží velký pokoj, kde jsme si my děti hrávaly; dnes, kdy se tak skrblí prostorem, je rozdělen na dva. Bratr v&#160;té scéně nevystupuje; to mě překvapuje, musel se přece výletu zúčastnit se mnou a&#160;měl by tam tedy ležet taky. Nebo že by spal na druhém konci té velké pohovky? Dívám se tam, ale zdá se mi, že to místo je prázdné. Vidím jen sebe, blaho toho odpočinku, matku a&#160;potom otce, jehož slova mi zní v&#160;uších. Vešel do pokoje a&#160;nejdřív mě neviděl, protože vykřikl:</p>
			<p class="MLP_text ParaOverride-1">„Marie!“</p>
			<p class="MLP_text ParaOverride-1">Maminka ho posuňkem a&#160;tichým pst upozornila na mne, protože si myslela, že jsem pohroužen do spánku, zatímco já se nad ním vznášel při plném vědomí. Bylo mi milé, že tatínek musí mít na mne ohledy, a&#160;ani jsem se nehnul. Otec si šeptem stěžoval:</p>
			<p class="MLP_text ParaOverride-1">„Já se asi zblázním. Vím docela určitě, že jsem před půl hodinou nechal ležet tady na té skříni půlku viržinky, a&#160;teď je pryč. Je to se mnou čím dál horší. Nevidím pro oči.“</p>
			<p class="MLP_text ParaOverride-1">Matka odpověděla rovněž šeptem, ale plným veselí, které potlačovala jen ze strachu, aby mě nevzbudila:</p>
			<p class="MLP_text ParaOverride-1">„Ale od oběda sem přece nikdo nevkročil!“</p>
			<p class="MLP_text ParaOverride-1">Otec zamumlal:</p>
			<p class="MLP_text ParaOverride-1">„To vím taky, právě proto si myslím, že se zblázním!“</p>
			<p class="MLP_text ParaOverride-1">A&#160;pak se otočil a&#160;šel.</p>
			<p class="MLP_text ParaOverride-1">Pootevřel jsem oči a&#160;podíval jsem se na matku. Dala se znovu do šití, ale usmívala se dál. Jistě si nemyslela, když se tak usmívala těm tatínkovým obavám, že by se opravdu zbláznil. Ten úsměv zůstal ve mně vryt tak, že jsem si na něj okamžitě vzpomněl, jakmile se jednoho dne objevil na rtech mé ženy.</p>
			<p class="MLP_text ParaOverride-1">Později mi už v&#160;ukájení mé neřesti nebránil žádný nedostatek peněz a&#160;naopak ji podněcovaly zákazy.</p>
			<p class="MLP_text ParaOverride-1">Pamatuju se, že jsem kouřívával hodně a&#160;že jsem se přitom schovával na všech možných místech. Vzpomínám si, protože to pak mělo za následek prudký fyzický hnus, jak jsem byl jednou ještě s&#160;dvěma dalšími chlapci přes půl hodiny v&#160;jakémsi sklepě. V&#160;paměti z&#160;nich nenacházím nic než jejich dětské oblečení&#160;– pár krátkých kalhot, které se tyčí prázdné, protože tělo z&#160;nich vymazal čas. Měli jsme plno cigaret a&#160;chtěli jsme zkusit, kdo jich dokáže vykouřit víc a&#160;co nejdřív. Vyhrál jsem já a&#160;hrdinsky jsem skrýval nevolnost, kterou mi přivodil ten zvláštní výkon. Potom jsme vyšli na slunce a&#160;na vzduch. Musel jsem zavřít oči, abych se omámen nesvalil. Když jsem se vzpamatoval, začal jsem se chlubit svým vítězstvím. A&#160;tu mi jeden z&#160;těch človíčků řekl:</p>
			<p class="MLP_text ParaOverride-1">„Mně je jedno, že jsem prohrál, já kouřím, jen když mám chuť.“</p>
			<p class="MLP_text ParaOverride-1">Pamatuju se na to zdravé slovo, ale ne už na tu dozajista právě tak zdravou tvářičku, která se v&#160;té chvíli ke mně musela obrátit.</p>
			<p class="MLP_text ParaOverride-1">Zato já jsem tenkrát nevěděl, jestli cigarety a&#160;jejich chuť a&#160;stav, do něhož mě přivádí nikotin, mám rád, nebo je nenávidím. Když jsem poznal, že je nenávidím, bylo to všechno ještě horší. A&#160;to jsem poznal asi ve dvaceti. Měl jsem tenkrát několik týdnů neobyčejně silné bolení v&#160;krku a&#160;k&#160;tomu horečky. Doktor řekl, že musím ležet a&#160;že se musím <span class="MLP_znak_kurziva_11b">naprosto</span> vystříhat kouření. Pamatuju se na to slovo <span class="MLP_znak_kurziva_11b">naprosto</span>! Zasáhlo mne a&#160;horečka je přibarvila&#160;– vznikla ve mně veliká prázdnota a&#160;nebylo nic, co by odolalo ohromnému tlaku, který okamžitě vzniká kolem každé prázdnoty.</p>
			<p class="MLP_text ParaOverride-1">Když doktor odešel, zůstal otec (matka už byla léta mrtvá) ještě chvíli s&#160;doutníkem v&#160;ústech u&#160;mne a&#160;dělal mi společnost. Na odchodu mi přejel lehce rukou přes pálící čelo a&#160;řekl:</p>
			<p class="MLP_text ParaOverride-1">„A&#160;nekouřit, slyšíš!“</p>
			<p class="MLP_text ParaOverride-1">Zmocnil se mne nesmírný neklid. Říkal jsem si: „Když mi to tedy škodí, nebudu už nikdy kouřit, ale nejdřív si zakouřím naposled.“ Zapálil jsem si cigaretu a&#160;najednou jsem cítil, jak se osvobozuju od toho neklidu, třebaže mi možná horečka stoupla a&#160;při každém tahu mě to na mandlích pálilo, jako by se jich dotkl žhavý uhlík. Dokouřil jsem cigaretu s&#160;přesností, s&#160;níž člověk splní slib. A&#160;se stejně hroznými bolestmi jsem vykouřil během své nemoci ještě mnoho dalších. Otec chodil s&#160;doutníkem v&#160;ústech sem a&#160;tam a&#160;říkal:</p>
			<p class="MLP_text ParaOverride-1">„Výborně! Ještě pár dnů bez kouření a&#160;jsi zase zdráv!“</p>
			<p class="MLP_text ParaOverride-1">Ta věta stačila, abych si hned přál, aby co nejrychleji odešel a&#160;já se mohl vrhnout po své cigaretě. Dokonce jsem dělával, že spím, abych ho přiměl odejít dřív.</p>
			<p class="MLP_text ParaOverride-1">Tato nemoc vyvolala moje další potíže, totiž snahu zbavit se kouření. Moje dny byly nakonec plné cigaret a&#160;předsevzetí, že už nebudu kouřit, a&#160;abych to řekl všechno najednou, čas od času jsou takové ještě teď. Kolový tanec posledních cigaret, který začal před dvaceti roky, pokračuje dodnes. Předsevzetí nebývá už tak prudké a&#160;k&#160;mé slabosti má dnes můj starý duch větší shovívavost. Ve stáří se lidé usmívají nad životem a&#160;vším, co je v&#160;něm. Můžu dokonce říct, že od jisté doby vykouřím plno cigaret… které nejsou poslední.</p>
			<p class="MLP_text ParaOverride-1">Na titulním listě jednoho slovníku nacházím záznam, který jsem si tam zapsal krásným písmem s&#160;kudrlinkami:</p>
			<p class="MLP_text ParaOverride-1">„Dnes 2. února 1886 přecházím z&#160;práv na chemii. Poslední cigareta!!“</p>
			<p class="MLP_text ParaOverride-1">Byla to velmi důležitá poslední cigareta. Pamatuju se na všechny naděje, které ji provázely. Dostal jsem vztek na církevní právo, protože mi připadalo tak vzdálené životu, a&#160;utíkal jsem se k&#160;vědě, která je život sám, třeba redukovaný do křivule. Ta poslední cigareta znamenala právě touhu po činnosti (i normální) a&#160;po jasném, střídmém a&#160;solidním myšlení.</p>
			<p class="MLP_text ParaOverride-1">Abych unikl řetězu všech možných kombinací uhlíku, ke kterým jsem neměl důvěru, vrátil jsem se zase k&#160;právům. Jak by ne, byl to omyl a&#160;byl taky zaznamenán poslední cigaretou, jejíž datum nacházím zapsané v&#160;jedné knížce. Toto datum bylo rovněž důležité, protože jsem konečně rozbil řetězy uhlíku a&#160;odevzdaně se vrátil ke všem těm složitostem <span class="MLP_znak_kurziva_11b">mého</span>, <span class="MLP_znak_kurziva_11b">tvého</span> <span class="MLP_znak_kurziva_11b">a&#160;jeho</span>. Že se na chemii příliš nehodím, to mi ukázala i&#160;moje nedostatečná manuální obratnost. Jak bych ji taky mohl mít, když jsem kouřil jako Turek?</p>
			<p class="MLP_text ParaOverride-1">Teď, když se tady tak rozbírám, mě přepadá pochybnost, jestli jsem snad neměl cigarety tak rád proto, abych na ně mohl svalovat svou neschopnost. Kdo ví, jestli by se ze mne stal tak ideální a&#160;silný člověk, jak jsem si představoval, až bych toho kouření nechal. Možná, že právě tyto pochybnosti mě tak poutaly k&#160;mé neřesti, protože věřit ve svou latentní velikost, to je jako způsob života velice pohodlné. Předestírám tuto hypotézu, abych vysvětlil svou mladickou slabost, ale nijak zvlášť o&#160;tom přesvědčen nejsem. I&#160;teď, když už jsem starý a&#160;nikdo ode mne nic nepožaduje, se pohybuju dál od cigarety k&#160;předsevzetím a&#160;od předsevzetí k&#160;cigaretě. Ale co mají dnes ta předsevzetí za smysl? Chci snad jako ten starý hypochondr, kterého popisuje Goldoni, umřít zdravý, když jsem byl předtím celý život nemocný?</p>
			<p class="MLP_text ParaOverride-1">Jednou jsem se ještě jako student stěhoval a&#160;musel jsem dát celý pokoj na svůj účet znovu vytapetovat, protože jsem stěny popsal daty. Nejspíš jsem se odtud stěhoval právě proto, že se ten pokoj stal hřbitovem mých dobrých předsevzetí a&#160;už jsem tam podle všeho nemohl dělat další.</p>
			<p class="MLP_text ParaOverride-1">Mám za to, že cigareta, je-li poslední, chutná líp. I&#160;ostatní mají svou osobitou chuť, ale ne tak silnou. Poslední cigaretě dodává její vůni pocit vítězství nad sebou samým a&#160;naděje na blízkou budoucnost plnou síly a&#160;zdraví. Důležitost těch nadějí je v&#160;tom, že člověk, když si zapaluje, dokazuje svoji svobodu a&#160;budoucnost plná síly a&#160;zdraví přitom trvá dál, i&#160;když se poněkud vzdaluje.</p>
			<p class="MLP_text ParaOverride-1">Data na zdích mého pokoje byla zaznamenána různými barvami, dokonce i&#160;olejovými. Předsevzetí, obnovované s&#160;nejprostodušnější vírou, nacházelo odpovídající výraz v&#160;síle barvy, která měla zastínit barvu toho předchozího. Některá data jsem měl v&#160;oblibě pro shodu jejich čísel. Pamatuju se na jedno z&#160;minulého století, které mělo zřejmě navždy zapečetit rakev, kam jsem chtěl pohřbít svou neřest: „Devátého dne devátého měsíce 1899.“ Výmluvné, že? Nové století mi poskytlo zase jinak harmonická data. „Prvního dne prvního měsíce 1901.“ Ještě teď se mi zdá, že bych dokázal začít nový život, kdyby se to datum mohlo opakovat.</p>
			<p class="MLP_text ParaOverride-1">Ale kalendář je plný dat a&#160;s&#160;trochou fantazie se může k&#160;dobrému předsevzetí hodit každé. Vzpomínám si na jedno z&#160;nich, protože podle mého soudu obsahovalo svrchovaně kategorický imperativ: „Třetího dne šestého měsíce 1912 ve čtyřiadvacet hodin.“ Zní to, jako by každé číslo sázku zdvojnásobilo.</p>
			<p class="MLP_text ParaOverride-1">Rok 1913 mě uvedl na chvíli do rozpaků. Chyběl třináctý měsíc, abych ho mohl sladit s&#160;rokem. Ale nemyslete, že člověk potřebuje pro datum takové shody, když chce zdůraznit svou poslední cigaretu. Plno dat, která mám zapsaná ve svých oblíbených knihách, bije do očí svým nedostatkem formy. Například třetího dne druhého měsíce 1905 v&#160;šest hodin! Ale když se člověk nad tím zamyslí, má to svůj rytmus, protože každá číslice popírá předchozí. A&#160;také mnoho význačných událostí, ba vlastně všechny, od smrti Pia IX. až po narození mého syna, zasluhovaly, aspoň podle mého soudu, abych je oslavil svým obvyklým železným předsevzetím. Nad mou pamětí pro radostné i&#160;smutné události v&#160;rodině všichni doma žasli a&#160;říkali si, jak jsem hodný!</p>
			<p class="MLP_text ParaOverride-1">Abych nevypadal docela jako hlupák, snažil jsem se dát té nemoci poslední cigarety filozofický obsah. Člověk zaujme skvělý postoj a&#160;prohlásí: „Už nikdy!“ Ale kam se poděje postoj, když se slib dodrží? Postoj může člověk zaujmout, jen když musí své předsevzetí obnovit. A&#160;pak, pro mne čas není ta nepředstavitelná věc, která se nikdy nezastaví. Pro mne, pro mne jediného se vrací!</p>
			<p class="MLP_text ParaOverride-1">Nemoc je přesvědčení a&#160;já se s&#160;tímto přesvědčením narodil. Na tu svou nemoc z&#160;dob, kdy mi bylo dvacet, bych se příliš nepamatoval, nebýt toho, že jsem ji tenkrát vylíčil jednomu doktorovi. Zvláštní, jak si ten člověk upamatuje to, co vyslovil, než to, co cítil, ale co nerozvlnilo vzduch v&#160;podobě slov.</p>
			<p class="MLP_text ParaOverride-1">Šel jsem k&#160;tomu doktorovi, protože jsem slyšel, že léčí nervové nemoci elektřinou. Myslel jsem si, že mi elektřina dodá sílu nechat kouření.</p>
			<p class="MLP_text ParaOverride-1">Doktor měl velké břicho a&#160;jeho astmatický dech doprovázel praskot elektrického přístroje, který spustil hned při první návštěvě. To mě zklamalo, čekal jsem, že si mě prostuduje a&#160;objeví jed, který otravuje moji krev. Ale doktor prohlásil, že podle jeho soudu mám zdravou konstituci, a&#160;protože jsem si stěžoval na špatné trávení a&#160;nespavost, usoudil, že mám nedostatek žaludečních kyselin a&#160;moje peristaltika (opakoval to slovo tolikrát, že je v&#160;životě nezapomenu) je poněkud ochablá. Předepsal mi taky jakousi kyselinu a&#160;to byla moje zkáza, protože od té doby trpím přebytkem kyselin.</p>
			<p class="MLP_text ParaOverride-1">Když jsem pochopil, že by na nikotin v&#160;mé krvi sám jaktěživ nepřišel, chtěl jsem mu pomoct a&#160;vyslovil jsem podezření, nejsou-li moje potíže způsobeny tím. S&#160;námahou trhl mohutnými rameny:</p>
			<p class="MLP_text ParaOverride-1">„Peristaltika… kyseliny… Nikotin s&#160;tím nemá co dělat!“</p>
			<p class="MLP_text ParaOverride-1">Elektrizací bylo šedesát a&#160;byly by pokračovaly dodneška, kdybych nebyl usoudil, že jich už mám dost. Chodil jsem na ně, ne snad že bych od nich čekal nějaké zázraky, ale spíš poněvadž jsem doufal, že doktora přesvědčím, aby mi zakázal kouřit. Kdo ví, jak by se věci měly, kdyby mě byl tenkrát v&#160;mých předsevzetích posílil podobný zákaz.</p>
			<p class="MLP_text ParaOverride-1">Popsal jsem svoji nemoc doktorovi asi takto: „Nemůžu spát, a&#160;i v&#160;řídkých případech, kdy si jdu lehnout brzy, nezamhouřím až do ranního zvonění oči. Proto taky tak kolísám mezi právy a&#160;chemií. Jedno i&#160;druhé vyžaduje práci, která začíná v&#160;přesně stanovenou hodinu, kdežto já nikdy nevím, v&#160;kolik se ráno probudím.“</p>
			<p class="MLP_text ParaOverride-1">„Elektřina vyléčí každou nespavost,“ prohlásil Aeskulap s&#160;pohledem upřeným bez ustání na stupnici místo na pacienta. Došlo to tak daleko, že jsem s&#160;ním mluvil, jako by mohl rozumět psychoanalýze, jejímž nesmělým předchůdcem jsem byl. Vyprávěl jsem mu o&#160;svém trápení s&#160;ženami. Jedna mi nestačila a&#160;víc taky ne. Toužil jsem po všech! Na ulici se mě zmocňovalo nesmírné vzrušení; všechny ženy, které šly kolem, byly moje. Nestoudně jsem si je prohlížel, protože jsem cítil potřebu brutálnosti. V&#160;duchu jsem je svlíkal, jen střevíce jsem jim nechával, a&#160;pak jsem je bral do náruče a&#160;nepouštěl, dokud jsem si nebyl úplně jist, že je znám do posledního místečka.</p>
			<p class="MLP_text ParaOverride-1">Marná upřímnost, marná řeč! Doktor funěl:</p>
			<p class="MLP_text ParaOverride-1">„Doufám, že z&#160;téhle nemoci vás to mé elektrizování nevyléčí. To by tak chybělo! Kdybych se měl bát něčeho takového, v&#160;životě bych se už induktoru nedotkl!“</p>
			<p class="MLP_text ParaOverride-1">A&#160;vyprávěl mi anekdotu, podle něho výtečnou: kdosi, kdo trpěl stejnou nemocí, šel k&#160;jednomu proslulému doktorovi a&#160;prosil ho, aby ho vyléčil. Doktorovi se to skutečně dokonale podařilo, ale pak se musel vystěhovat, jinak by ho byl jeho pacient připravil o&#160;život.</p>
			<p class="MLP_text ParaOverride-1">„Moje vzrušení není zdravé,“ křičel jsem. „Způsobuje ho jed, který mi koluje v&#160;žilách.“</p>
			<p class="MLP_text ParaOverride-1">Doktor zamumlal utrápeně:</p>
			<p class="MLP_text ParaOverride-1">„Nikdo není spokojen se svým osudem.“</p>
			<p class="MLP_text ParaOverride-1">A&#160;tak abych ho přesvědčil, pustil jsem se do toho, co se on vzpíral udělat, a&#160;začal jsem studovat svou nemoc a&#160;shromažďovat všechny její příznaky&#160;– hlavně svou těkavost. Ta mi taky brání studovat. Když jsem se ve Štýrském Hradci připravoval k&#160;první státnici, zapsal jsem si pečlivě všechny učebnice, které budu potřebovat až do poslední zkoušky. Nakonec jsem pár dní před zkouškou zjistil, že jsem studoval věci, které budu potřebovat až za několik let, a&#160;musel jsem od zkoušky odstoupit. Je ovšem pravda, že ani to ostatní jsem nijak zvlášť nestudoval, a&#160;to kvůli jednomu děvčeti ze sousedství, které mi ostatně věnovalo jen své poněkud nestoudné flirtování. Když byla u&#160;okna, nevěděl jsem, co čtu. Copak není hňup, kdo se zabývá podobnými věcmi? Pamatuju se na tu drobounkou bílou tvář děvčete u&#160;okna, na ten ovál obroubený rozevlátými rusými prstenci dodnes. Díval jsem se na ni a&#160;v&#160;představách jsem tu běl a&#160;tu rudě hrající žluť bořil do svého polštáře.</p>
			<p class="MLP_text ParaOverride-1">Aeskulap zamumlal:</p>
			<p class="MLP_text ParaOverride-1">„Na flirtování je vždycky něco dobrého. V&#160;mých letech to už dělat nebudete.“</p>
			<p class="MLP_text ParaOverride-1">Dnes už vím s&#160;naprostou jistotou, že o&#160;flirtování nevěděl zhola nic. Je mi sedmapadesát a&#160;jsem si jist&#160;– pokud nenechám kouření nebo mě nevyléčí psychoanalýza&#160;– že můj poslední pohled ze smrtelné postele bude výrazem mé touhy po ošetřovatelce, pokud tou ošetřovatelkou nebude moje žena a&#160;pokud manželka dovolí, aby byla hezká.</p>
			<p class="MLP_text ParaOverride-1">Byl jsem upřímný jako ve zpovědnici: žena se mi nelíbí v&#160;celku, ale… po kouscích. U&#160;všech jsem miloval pěkně obuté nožky, u&#160;mnohých krk, útlý nebo zase silný, a&#160;ňadra, drobná ňadra. A&#160;pokračoval jsem ve vyjmenovávání jednotlivých částí ženské anatomie, ale doktor mě přerušil:</p>
			<p class="MLP_text ParaOverride-1">„To všechno přece dělá dohromady celou ženu.“</p>
			<p class="MLP_text ParaOverride-1">Tu jsem řekl důležitou věc:</p>
			<p class="MLP_text ParaOverride-1">„Zdravá láska je ta, která objímá jedinou ženu a&#160;se vším všudy včetně povahy a&#160;ducha.“</p>
			<p class="MLP_text ParaOverride-1">Až do té doby jsem samozřejmě takovou lásku nepoznal, a&#160;když se to pak stalo, stejně mi nepřinesla zdraví; pro mne je však důležité připomenout, že jsem tenkrát rozpoznal nemoc v&#160;něčem, v&#160;čem odborník viděl zdraví, a&#160;že se moje diagnóza později ukázala správnou.</p>
			<p class="MLP_text ParaOverride-1">V&#160;jednom svém příteli jsem našel člověka, který mně a&#160;mé nemoci rozumí líp, ačkoliv nebyl lékař. Velký užitek jsem z&#160;toho sice neměl, ale v&#160;mém životě se objevil nový tón, který zní dodnes.</p>
			<p class="MLP_text ParaOverride-1">Můj přítel byl bohatý muž, který si krášlil volné chvíle studiem literatury a&#160;psaním. Mluvil daleko líp, než psal, a&#160;tak se svět nikdy nemohl dozvědět, co je za výtečného literáta. Byl statný a&#160;silný, a&#160;když jsem ho poznal, prodělával právě s&#160;velkou energií odtučňovací kúru. Za pár dní dosáhl velkých výsledků, tak velkých, že se k&#160;němu na ulici všichni přidávali v&#160;naději, že budou moct vedle něho, nemocného, líp vychutnat své vlastní zdraví. Záviděl jsem mu, protože dokázal udělat, co chtěl, a&#160;po tu dobu, co trvala jeho kúra, jsem k&#160;němu přilnul. Dovoloval mi, abych mu sahal na břicho, a&#160;já, protože jsem mu to ze závisti nepřál, jsem říkával, abych oslabil jeho předsevzetí:</p>
			<p class="MLP_text ParaOverride-1">„Ale co uděláte se vší tou kůží, až bude kúra u&#160;konce?“</p>
			<p class="MLP_text ParaOverride-1">S&#160;velikým klidem, který dodával jeho zhublému obličeji komičnosti, odpověděl:</p>
			<p class="MLP_text ParaOverride-1">„Za dva dny začnou masáže.“</p>
			<p class="MLP_text ParaOverride-1">Jeho kúra byla předem určena do posledních podrobností a&#160;bylo jisté, že každé to datum přesně dodrží. To ve mně vzbudilo velkou důvěru vůči němu, a&#160;tak jsem mu vylíčil svoji nemoc. Na toto léčení se taky pamatuju. Vysvětlil jsem mu, že mi připadá snazší nejíst třikrát za den než nekouřit ty nesčetné cigarety, u&#160;kterých bych se musel právě tak namáhavě rozhodovat co chvíli. S&#160;takovým problémem v&#160;hlavě nemá člověk kdy dělat ještě něco jiného, protože jedině Julius Caesar dokázal dělat víc věcí najednou. Pravda, dokud je živ můj prokurista Olivi, nikdo na mně nežádá, abych pracoval, ale jak to vypadá, když člověk jako já nedovede na tom světě nic než snít nebo vrzat na housle, pro které nemám nejmenší vlohy?</p>
			<p class="MLP_text ParaOverride-1">Zhublý tlouštík mi neodpověděl hned. Byl to metodický člověk a&#160;nejdřív o&#160;tom dlouho přemýšlel. Potom mi doktorským tónem, na který měl vzhledem ke své velké převaze v&#160;této věci právo, vysvětlil, že moje pravá nemoc jsou předsevzetí, a&#160;ne cigarety. Měl jsem svého zlozvyku nechat bez jakéhokoli předsevzetí. Podle něho se ve mně během let vytvořily dvě osoby, jedna, která poroučela, a&#160;druhá, která byla otrokem a&#160;která se z&#160;lásky k&#160;svobodě bouřila proti vůli svého pána, jakmile jen dozor polevil. Z&#160;toho důvodu mu bylo třeba dát naprostou svobodu a&#160;zároveň se podívat svému zlozvyku tváří v&#160;tvář, jako by byl nový a&#160;jako bych si ho dosud nevšiml. Bylo třeba ne proti němu bojovat, ale přehlížet ho a&#160;tak nějak se mu zapomínat oddávat, a&#160;to tím, že se k&#160;němu otočím nevšímavě zády jako k&#160;člověku, jehož společnost mi připadá nedůstojná. Jednoduché, že?</p>
			<p class="MLP_text ParaOverride-1">Připadalo mi to opravdu jednoduché. A&#160;skutečně taky jakmile jsem se v&#160;duchu dokázal s&#160;velikým úsilím zbavit jakéhokoli předsevzetí, dokázal jsem několik hodin nekouřit, ale sotva se ústa pročistila, rozhostila se mi v&#160;nich nevinná lahodnost, jakou asi cítí novorozeně, dostal jsem chuť na cigaretu, a&#160;když jsem ji pak vykouřil, začal jsem si kvůli tomu dělat výčitky a&#160;přes ně jsem znovu dospěl k&#160;předsevzetí, kterého jsem se chtěl zbavit.</p>
			<p class="MLP_text ParaOverride-1">A&#160;tak jsem se dostal oklikou zase tam, kde jsem byl předtím. Jednoho dne mě ten lotr Olivi přivedl na nápad, abych své předsevzetí podepřel sázkou.</p>
			<p class="MLP_text ParaOverride-1">Olivi, mám takový pocit, vypadal vždycky tak, jak ho vídám dnes. Vždycky jsem ho vídal takového, trochu ohnutého, ale pevného, a&#160;vždycky mi připadal starý, stejně starý jako dnes, kdy je mu osmdesát. Pracoval a&#160;pracuje pro mne, ale rád ho nemám, protože si myslím, že mi zabránil dělat práci, kterou dělá sám.</p>
			<p class="MLP_text ParaOverride-1">Vsaďme se! Kdo začne první kouřit, zaplatí sázku a&#160;pak si budou moct oba dělat, co budou chtít. Takhle se ten můj prokurista, kterého mi vnutili jako správce, abych nerozházel dědictví po otci, pokoušel zmenšit mé dědictví po matce, které jsem si svobodně spravoval sám!</p>
			<p class="MLP_text ParaOverride-1">Sázka měla katastrofální výsledek. Nebyl jsem už střídavě pánem a&#160;otrokem, ale jen a&#160;jen otrokem, a&#160;to ještě Oliviho, kterého jsem neměl rád! Začal jsem kouřit okamžitě. Potom mi napadlo, abych ho podvedl a&#160;kouřil dál potají. Ale k&#160;čemu byla pak celá ta sázka? Dal jsem se tedy do hledání data, které by bylo nějak v&#160;souladu s&#160;datem té sázky, abych si zapálil poslední cigaretu, protože pak bych si mohl představovat, že o&#160;něm do jisté míry ví i&#160;sám Olivi. Ale vzpoura pokračovala a&#160;nakonec jsem z&#160;toho neustálého kouření měl obtíže. Abych se toho břemene zbavil, šel jsem za Olivim a&#160;všechno jsem mu řekl.</p>
			<p class="MLP_text ParaOverride-1">Stařík shrábl s&#160;úsměvem peníze a&#160;hned nato vytáhl z&#160;kapsy silný doutník, zapálil si a&#160;s&#160;velikou rozkoší začal kouřit. Ani na okamžik jsem nezapochyboval, že by byl sázku porušil. Zřejmě jsou ostatní jiní než já.</p>
			<p class="MLP_text ParaOverride-1">Když bylo mému synovi něco přes tři roky, přišla má žena na dobrý nápad. Poradila mi, abych šel na nějaký čas do sanatoria a&#160;zbavil se svého zlozvyku tam. Okamžitě jsem souhlasil, předně proto, že jsem chtěl, aby mě můj syn, až dosáhne věku, kdy mě bude moct posuzovat, shledal vyrovnaného a&#160;klidného, ale taky z&#160;naléhavějších důvodů, poněvadž Olivi byl nemocný a&#160;hrozilo, že ode mne odejde, takže by se mohlo stát, že bych byl nucen převzít dřív či později jeho místo, a&#160;se vším tím nikotinem v&#160;těle jsem se nepokládal právě za schopného zvlášť velké aktivity.</p>
			<p class="MLP_text ParaOverride-1">Nejdřív jsme mysleli, že pojedeme do Švýcarska, klasické země sanatorií, ale pak jsme se dozvěděli, že si jistý doktor Muli otevřel takový ústav přímo v&#160;Terstu. Pověřil jsem ženu, aby za ním zašla, a&#160;doktor Muli jí nabídl, že mi dá k&#160;dispozici menší uzavřené apartmá, kde budu pod dohledem ošetřovatelky, která bude mít k&#160;ruce další personál.</p>
			<p class="MLP_text ParaOverride-1">Když o&#160;tom se mnou žena mluvila, bez ustání se buď usmívala, nebo hlasitě smála. Bavila ji představa, že mě dá zavřít do ústavu, a&#160;já jsem se tomu srdečně smál s&#160;ní. Bylo to poprvé, co se připojila ke mně v&#160;mých pokusech o&#160;vyléčení. Do té doby nebrala mou nemoc nikdy vážně a&#160;říkala, že kouření není nic než trochu zvláštní, ale ne příliš protivný způsob života. Mám dojem, že byla příjemně překvapena, že mě po svatbě nikdy neslyšela litovat svobody, protože já musel pořád litovat plno jiných věcí.</p>
			<p class="MLP_text ParaOverride-1">Šli jsme do sanatoria ten den, kdy mi Olivi oznámil, že u&#160;mne nezůstane v&#160;žádném případě déle než měsíc. Složili jsme doma do kufru trochu prádla a&#160;hned večer jsme šli k&#160;doktoru Mulimu. Přivítal nás osobně ve dveřích. Doktor Muli byl tenkrát krásný mladý muž. Bylo to uprostřed léta a&#160;on, malý, nervní, s&#160;tvářičkou opálenou sluncem, takže mu v&#160;ní ty jeho živé černé oči svítily ještě víc, byl v&#160;tom svém obleku, bílém od límečku až po střevíce, vzorem elegance. Vzbudil můj obdiv, ale zřejmě i&#160;já jeho.</p>
			<p class="MLP_text ParaOverride-1">Protože jsem pochopil, co ho u&#160;něho vyvolalo, řekl jsem mu poněkud v&#160;rozpacích:</p>
			<p class="MLP_text ParaOverride-1">„Vy nevěříte, že je ta moje kúra potřebná ani že ji chci vážně pod<span class="CharOverride-3">­</span>stoupit, viďte!“</p>
			<p class="MLP_text ParaOverride-1">Doktor odpověděl s&#160;lehkým úsměvem, který mě přesto ranil:</p>
			<p class="MLP_text ParaOverride-1">„Proč? Možná že vám to kouření doopravdy škodí víc, než my doktoři připouštíme. Jenom nechápu, proč jste se rozhodl přestat s&#160;kouřením najednou a&#160;nechcete spíš zmenšovat počet cigaret, které vykouříte. Člověk může kouřit, ale nesmí přehánět.“</p>
			<p class="MLP_text ParaOverride-1">Abych pravdu řekl, protože jsem pořád chtěl nechat kouření úplně, na možnost, že bych mohl kouřit míň, jsem nikdy ani nepomyslel. Ale v&#160;této chvíli mohla už ta rada mé předsevzetí jedině oslabit.</p>
			<p class="MLP_text ParaOverride-1">Řekl jsem rozhodně:</p>
			<p class="MLP_text ParaOverride-1">„Už jsem se rozhodl, a&#160;proto mě nechte tu kúru zkusit.“</p>
			<p class="MLP_text ParaOverride-1">„Zkusit?“ a&#160;doktor se nadřazeně zasmál. „Jakmile jste se k&#160;té kúře odhodlal, musí mít úspěch. Pokud nepoužijete proti chuděrce Giovanně násilí, nedostanete se odtud. Formality s&#160;vaším propuštěním by trvaly tak dlouho, že byste zatím na svůj zlozvyk zapomenul.“</p>
			<p class="MLP_text ParaOverride-1">Ocitli jsme se v&#160;apartmá, které mi bylo určeno; museli jsme nejdřív vystoupit do druhého patra a&#160;pak se zase vrátit do přízemí.</p>
			<p class="MLP_text ParaOverride-1">„Vidíte? Tyhle zavřené dveře vás oddělují od ostatního přízemí, kde je východ. Nemá od nich klíče ani Giovanna. Chce-li ven, musí sama taky až do druhého patra a&#160;od těch dveří na schody, kudy jsme přišli, má klíče jen ona… Ostatně v&#160;druhém patře je vždycky dozor. Na sanatorium pro nemluvňata a&#160;šestinedělky to není špatné, viďte?“</p>
			<p class="MLP_text ParaOverride-1">A&#160;dal se do smíchu, možná při představě, že mě zavřel mezi nemluvňata.</p>
			<p class="MLP_text ParaOverride-1">Zavolal Giovannu a&#160;představil mi ji. Byla to drobounká osůbka, jejíž věk se dal stěží odhadnout a&#160;mohl se pohybovat mezi čtyřiceti až šedesáti roky. Měla malá očka, jasně zářící zpod silně prošedivělých vlasů. Doktor jí řekl:</p>
			<p class="MLP_text ParaOverride-1">„Tak tady je ten pán, co s&#160;ním budete boxovat, bude-li třeba.“</p>
			<p class="MLP_text ParaOverride-1">Pátravě se na mne podívala, celá zrudla a&#160;začala pronikavým hlasem křičet:</p>
			<p class="MLP_text ParaOverride-1">„Udělám, co je moje povinnost, ale zápasit s&#160;vámi samozřejmě nemůžu. Budete-li mě ohrožovat, zavolám ošetřovatele, to je silný chlap, a&#160;jestli rychle nepřijde, pustím vás, kam budete chtít, nebudu přece dávat v&#160;sázku svůj krk.“</p>
			<p class="MLP_text ParaOverride-1">Dozvěděl jsem se potom, že jí doktor za tu práci se mnou slíbil značnou odměnu, a&#160;to její hrůzu jen zvětšilo. Její slova mě tenkrát rozzlobila, Dostal jsem se o&#160;své vůli do pěkné bryndy!</p>
			<p class="MLP_text ParaOverride-1">„Čert vem váš krk!“ vykřikl jsem. „Kdo by vám na něj sahal!“ Obrátil jsem se k&#160;doktorovi: „Rád bych, kdybyste tu paní upozornil, aby mě neobtěžovala! Vzal jsem si s&#160;sebou pár knih a&#160;rád bych, kdybych měl klid.“</p>
			<p class="MLP_text ParaOverride-1">Doktor zasáhl a&#160;několika slovy Giovannu napomenul. Aby se omluvila, zaútočila na mne znovu:</p>
			<p class="MLP_text ParaOverride-1">„Mám děti, dvě malé děti, a&#160;musím je živit.“</p>
			<p class="MLP_text ParaOverride-1">„Nestojíte mi za to, abych vás zabíjel,“ odpověděl jsem tónem, který chuděru určitě neuklidnil.</p>
			<p class="MLP_text ParaOverride-1">Doktor ji poslal pryč, měla mu jít pro něco do horního patra, a&#160;aby mě upokojil, navrhl mi, že mi dá místo ní někoho jiného, a&#160;dodal:</p>
			<p class="MLP_text ParaOverride-1">„Není to zlá ženská, a&#160;když jí připomenu, aby se trochu mírnila, nebudete už mít proč si na ni naříkat.“</p>
			<p class="MLP_text ParaOverride-1">Abych dal najevo, že mi na tom, kdo na mne má dohlížet, vůbec nezáleží, prohlásil jsem, že jsem ochoten ji snášet. Pocítil jsem potřebu se uklidnit, vytáhl jsem z&#160;kapsy předposlední cigaretu a&#160;chtivě jsem si ji zapálil. Doktorovi jsem vysvětlil, že jsem si s&#160;sebou vzal jen dvě a&#160;že chci nechat kouření přesně o&#160;půlnoci.</p>
			<p class="MLP_text ParaOverride-1">Žena se se mnou rozloučila zároveň s&#160;doktorem. S&#160;úsměvem mi řekla:</p>
			<p class="MLP_text ParaOverride-1">„Když už ses tedy takhle rozhodl, buď silný!“</p>
			<p class="MLP_text ParaOverride-1">Její úsměv, který jsem měl tak rád, mi připadl jako posměch, a&#160;právě to byl okamžik, kdy v&#160;mé duši zapustil kořeny nový cit, který měl způsobit, že ten pokus započatý s&#160;takovou vážností musel hned zas bídně ztroskotat. Cítil jsem hned, že mi je zle, ale co mě to tak trápí, to jsem pochopil, až když jsem zůstal sám. Byla to šílená, trpká žárlivost na toho mladého doktora. Byl tak krásný, byl tak svobodný! Říkalo se mu Venuše Medicejská. Proč by ho má žena nemohla milovat? Když odcházeli, šel za ní a&#160;díval se jí na nohy v&#160;elegantních střevících. Bylo to poprvé od svatby, co jsem pocítil žárlivost. Bylo mi hrozně smutno. Souviselo to nepochybně s&#160;tím odporným faktem, že jsem vězněm. Začal jsem s&#160;tím bojovat! Ten ženin úsměv, to byl přece její obvyklý úsměv, žádný výsměch, že mě dostala z&#160;domu. Je pravda, že mě dala sem zavřít, i&#160;když nepřikládá mému zlozvyku žádný význam, ale právě tak je pravda, že to udělala, aby mi vyhověla. A&#160;potom, copak jsem zapomněl, že zamilovat se do mé ženy není tak snadné? Když se jí doktor díval na nohy, udělal to určitě jen proto, aby viděl, jaké střevíce má koupit své milence. Přesto jsem si zapálil poslední cigaretu, ač nebyla půlnoc, ale jedenáct, tedy doba, která se pro poslední cigaretu naprosto nehodí.</p>
			<p class="MLP_text ParaOverride-1">Otevřel jsem knihu. Četl jsem, aniž jsem věděl co, a&#160;měl jsem hotové vidění. Stránka, na kterou jsem zíral, se přikryla fotografií doktora Muliho v&#160;celé jeho kráse a&#160;eleganci. Neubránil jsem se! Zavolal jsem Giovannu. Snad se uklidním rozhovorem. Přišla a&#160;okamžitě se na mne podezíravě podívala. Pronikavým hlasem se dala do křiku:</p>
			<p class="MLP_text ParaOverride-1">„Nemyslete, že mě přimějete, abych se odchýlila od svých povinností.“</p>
			<p class="MLP_text ParaOverride-1">Zalhal jsem, abych ji upokojil, a&#160;prohlásil jsem, že mi to ani nenapadá, ale že se mi už nechce číst, a&#160;tak bych si raději chvilku poklábosil s&#160;ní. A&#160;nabídl jsem jí židli naproti sobě. Ve skutečnosti mi byla protivná tím svým stařeckým vzhledem a&#160;těma svýma mladýma očima, pohyblivýma jako oči všech slabých zvířat. Litoval jsem sám sebe, že musím snášet podobnou společnost! Po pravdě řečeno si ovšem nedovedu vybírat přiměřenější společnost ani na svobodě, protože obyčejně si spíš lidé vybírají mé, jako to udělala moje žena.</p>
			<p class="MLP_text ParaOverride-1">Poprosil jsem Giovannu, aby mi vypravovala něco zábavného, a&#160;protože prohlásila, že neví nic, co by mě mohlo zajímat, požádal jsem ji, aby mi řekla něco o&#160;své rodině, a&#160;dodal jsem, že přece aspoň jednu rodinu má na světě skoro každý.</p>
			<p class="MLP_text ParaOverride-1">Giovanna poslechla a&#160;začala mi vypravovat o&#160;tom, jak musela dát své dvě dcery do sirotčince.</p>
			<p class="MLP_text ParaOverride-1">Poslouchal jsem její povídání zpočátku docela s&#160;potěšením, protože to, jak se zbavila svých dvou outěžků, mě rozesmálo. Ale dlouho jsem ji poslouchat nedokázal, Giovanna měla příliš velký sklon k&#160;polemice a&#160;chtěla mi hned dokazovat, že nic jiného dělat nemohla, když se vezme v&#160;úvahu, jaký má mizerný plat, a&#160;že doktor neměl pravdu, když jí před několika dny řekl, že jí dvě koruny denně stačí, protože o&#160;celou rodinu se jí stará sirotčinec. Křičela:</p>
			<p class="MLP_text ParaOverride-1">„A&#160;co to ostatní? Jídlo a&#160;šatstvo dostávají, ale to přece není všechno, co potřebují!“</p>
			<p class="MLP_text ParaOverride-1">A&#160;začala vyjmenovávat, co věcí musela dcerám opatřit; ani si to už všechno nepamatuju, protože jsem se v&#160;duchu začal schválně zabývat něčím jiným, aby mě ten její pronikavý hlas tak neřezal v&#160;uších. Ale ani tak jsem tomu nezabránil, a&#160;proto jsem si myslel, že mám právo na odměnu:</p>
			<p class="MLP_text ParaOverride-1">„Nemohl bych dostat cigaretu, jednu jedinou? Zaplatil bych za ni deset korun, ale až zítra, teď nemám u&#160;sebe ani vindru!“</p>
			<p class="MLP_text ParaOverride-1">Můj návrh Giovannu hrozně poděsil. Dala se do křiku, chtěla okamžitě zavolat ošetřovatele a&#160;zvedla se ze židle, že půjde.</p>
			<p class="MLP_text ParaOverride-1">Abych ji umlčel, vzal jsem svůj návrh okamžitě zase zpátky a&#160;jenom tak, spíš abych něco řekl a&#160;dodal si vážnosti, jsem se zeptal:</p>
			<p class="MLP_text ParaOverride-1">„A&#160;máte v&#160;tomhle vězení aspoň něco k&#160;pití?“</p>
			<p class="MLP_text ParaOverride-1">Tentokrát odpověděla Giovanna ochotně a&#160;k&#160;mému údivu bez křiku prostým konverzačním tónem:</p>
			<p class="MLP_text ParaOverride-1">„Jak by ne! Než doktor odešel, dal mi pro vás tadyhletu láhev koňaku Je ještě zavřená. Vidíte, nikdo se jí ani nedotkl.“</p>
			<p class="MLP_text ParaOverride-1">Ocitl jsem se v&#160;takové situaci, že jsem z&#160;ní neviděl žádnou jinou cestu než se zpít. Kam až mě dovedla důvěra vůči vlastní ženě!</p>
			<p class="MLP_text ParaOverride-1">V&#160;té chvíli mi napadlo, že ten můj kuřácký zlozvyk nestojí za námahu, kterou kvůli němu podstupuju. Nekouřil jsem už celou půl hodinu a&#160;vůbec jsem si na to nevzpomněl, tak jsem byl zaměstnán myšlenkami na svou ženu a&#160;doktora Muliho. Byl jsem tedy naprosto vyléčen, ale taky nenapravitelně zesměšněn.</p>
			<p class="MLP_text ParaOverride-1">Otevřel jsem láhev a&#160;nalil jsem si skleničku žlutého nápoje. Giovanna se na mě dívala s&#160;ústy dokořán, ale já jí váhal nabídnout.</p>
			<p class="MLP_text ParaOverride-1">„Dostanu další, až dopiju tuhle?“</p>
			<p class="MLP_text ParaOverride-1">Giovanna mě ujistila, a&#160;zase tím co nejmilejším konverzačním tónem:</p>
			<p class="MLP_text ParaOverride-1">„Kolik jich budete chtít! Když si budete něco přát, vstane paní, co má na starosti spíž, třeba o&#160;půlnoci!“</p>
			<p class="MLP_text ParaOverride-1">Lakomstvím jsem nikdy netrpíval, a&#160;tak měla Giovanna sklenku v&#160;tu ránu plnou až po okraj. Než mi stačila poděkovat, měla ji v&#160;sobě a&#160;pak okamžitě zamířila těma svýma žlutýma očima k&#160;láhvi. A&#160;tak mě tedy přivedla ona sama na nápad, abych ji opil. Ale nebylo to vůbec lehké!</p>
			<p class="MLP_text ParaOverride-1">Nedovedl bych přesně opakovat, co mi toho tou svou čistou ter­st­štinou napovídala, když do sebe obrátila několik sklenek, ale měl jsem pocit, že jsem s&#160;člověkem, kterého bych poslouchal s&#160;potěšením, neodvádět mě od toho ty moje starosti.</p>
			<p class="MLP_text ParaOverride-1">Svěřila se mi především, že zrovna tohle je práce, kterou má nejraději. Všichni lidé na světě by měli mít právo strávit pár hodin denně v&#160;pohodlné lenošce u&#160;láhve dobrého pití, takového, po kterém není člověku zle.</p>
			<p class="MLP_text ParaOverride-1">Snažil jsem se taky o&#160;konverzaci. Zeptal jsem se jí, jestli měla takovým způsobem zařízenou práci, dokud její muž žil.</p>
			<p class="MLP_text ParaOverride-1">Dala se do smíchu. Muž, dokud žil, ji víc mlátil, než hladil a&#160;ve srovnání s&#160;tím, jak musela dřít na něho, by jí teď mohlo všecko připadat spíš jako odpočinek, dokonce i&#160;předtím, než jsem se přišel do ústavu léčit já.</p>
			<p class="MLP_text ParaOverride-1">Potom se Giovanna zamyslela a&#160;zeptala se mě, jestli si myslím, že mrtví vidí, co dělají živí. Krátce jsem přikývl. Ale Giovanna chtěla vědět, jestli se mrtví po příchodu na onen svět dovědí všechno, co se stalo tady dole, dokud byli ještě naživu.</p>
			<p class="MLP_text ParaOverride-1">Ta otázka mě na chvíli opravdu pobavila. Byla vyslovena tónem čím dál příjemnějším, protože Giovanna, aby ji neslyšeli mrtví, ztlumila hlas.</p>
			<p class="MLP_text ParaOverride-1">„Tak vy jste tedy,“ řekl jsem jí, „podváděla svého muže.“</p>
			<p class="MLP_text ParaOverride-1">Prosila mě, abych nekřičel, a&#160;pak se přiznala, že ano, ale jen v&#160;prvních měsících po svatbě. Potom si na rány zvykla a&#160;měla muže ráda.</p>
			<p class="MLP_text ParaOverride-1">Jen aby řeč nestála, zeptal jsem se:</p>
			<p class="MLP_text ParaOverride-1">„Tak tedy tu starší jste měla s&#160;tím druhým?“</p>
			<p class="MLP_text ParaOverride-1">Připustila, pořád tak tiše, že si to vzhledem k&#160;jisté podobnosti taky myslí. Hrozně ji bolí, že muže podvedla. Řekla to, ale přitom se pořád smála, protože jsou věci, kterým se člověk směje, i&#160;když ho bolí. Ale jenom co je mrtev, protože předtím nic nevěděl, a&#160;tak to nemohlo hrát žádnou roli.</p>
			<p class="MLP_text ParaOverride-1">Snažil jsem se zmírnit její bolest, protože jsem k&#160;ní pocítil jakousi bratrskou sympatii, a&#160;řekl jsem jí, že podle mého mrtví sice vědí všechno, ale na určité věci kašlou.</p>
			<p class="MLP_text ParaOverride-1">„Ty bolí jen živé!“ vykřikl jsem a&#160;bouchl jsem pěstí do stolu.</p>
			<p class="MLP_text ParaOverride-1">Pohmoždil jsem si přitom ruku, ale nic nevyvolává nové myšlenky líp než fyzická bolest. Zahlédl jsem novou možnost: zatímco se trápím při pomyšlení, že moje žena využila toho, že jsem zavřen, aby mě podvedla, je možná doktor tady v&#160;sanatoriu a&#160;v&#160;tom případě bych mohl znovu najít svůj ztracený klid. Poprosil jsem Giovannu, aby se šla po něm podívat, protože mu potřebuju něco říct, a&#160;slíbil jsem jí za to celou láhev. Namítla, že nerada pije tolik, ale okamžitě mi vyhověla a&#160;já slyšel, jak se klopýtavě šplhá po dřevěných schodech do druhého patra, aby se dostala z&#160;té naší klauzury. Potom se zase vrátila, ale uklouzla a&#160;natropila plno hluku a&#160;křiku.</p>
			<p class="MLP_text ParaOverride-1">„Aby tě čert vzal!“ zamumlal jsem horoucně. Kdyby si srazila vaz, moje situace by se náramně zjednodušila.</p>
			<p class="MLP_text ParaOverride-1">Ale Giovanna přišla s&#160;úsměvem, protože byla ve stavu, kdy už člověk bolest příliš nevnímá. Vyprávěla mi, že mluvila s&#160;ošetřovatelem, který si šel lehnout, ale byl jí dále k&#160;dispozici pro případ, kdybych začal být zlý. A&#160;přitom zvedla ruku a&#160;pohrozila mi nataženým ukazováčkem, ale její pohrůžku mírnil úsměv. Nato sušeji dodala, že doktor se od té doby, co odešel s&#160;mou ženou, ještě nevrátil. Přesně od té doby! Sám ošetřovatel několik hodin doufal, že se vrátí, protože nějaký pacient potřeboval, aby ho prohlédl. Ale teď ho už nečeká.</p>
			<p class="MLP_text ParaOverride-1">Díval jsem se na ni a&#160;snažil jsem se uhádnout, je-li ten úsměv, co jí stahuje tvář, stereotypní, nebo je-li docela nový a&#160;vyvolaný tím, že doktor je s&#160;mou ženou místo se mnou, svým pacientem. Dostal jsem vztek, až se mi zatočila hlava. Musím se přiznat, že v&#160;mé duši jako vždy bojovaly dvě bytosti. Jedna z&#160;nich, ta rozumnější, mi říkala: „Hlupáku! Proč si myslíš, že tě žena podvádí? Aby měla tu možnost, na to tě nepotřebovala zavírat do sanatoria.“ Druhá, a&#160;byla to určitě ta, co chtěla pořád kouřit, mi zrovna tak nadávala pitomců, ale přitom křičela: „Copak jsi zapomněl, co to je za příležitost, když je muž pryč? A&#160;ke všemu s&#160;doktorem, kterého teď platíš ty!“</p>
			<p class="MLP_text ParaOverride-1">Giovanna, která pořád popíjela, řekla:</p>
			<p class="MLP_text ParaOverride-1">„Zapomněla jsem zavřít dveře v&#160;druhém poschodí. Ale už se mi do těch dvou pater nechce. Stejně je tam nahoře pořád někdo, a&#160;kdybyste se pokoušel upláchnout, to byste to schytal!“</p>
			<p class="MLP_text ParaOverride-1">„Právě,“ odpověděl jsem s&#160;minimem pokrytectví, kterého teď už bylo třeba, abych chuděru oklamal. Nato jsem do sebe obrátil jednu sklenku koňaku a&#160;prohlásil, že teď, když mám po ruce tolik pití, mi už na cigaretách vůbec nezáleží. Okamžitě mi uvěřila a&#160;já jí začal vykládat, že vlastně toho kouření nechat nechci. To chce moje žena. Ze mne totiž, aby bylo jasno, jde po desíti cigaretách hrůza. Každá ženská, kterou mám na dosah, je v&#160;nebezpečí.</p>
			<p class="MLP_text ParaOverride-1">Giovanna s&#160;výbuchem hlučného smíchu klesla na židli:</p>
			<p class="MLP_text ParaOverride-1">„A&#160;vaše žena, ta že vám brání vykouřit těch deset cigaret, kterých je k&#160;tomu třeba?“</p>
			<p class="MLP_text ParaOverride-1">„Je to tak! Brání, alespoň mně!“</p>
			<p class="MLP_text ParaOverride-1">Giovanna nebyla vůbec hloupá, když měla v&#160;sobě tolik koňaku. V&#160;záchvatu smíchu div nespadla ze židle, ale jakmile nabrala dech, začala přerývanými slovy líčit nádherný obrázek, který jí vnukla má nemoc:</p>
			<p class="MLP_text ParaOverride-1">„Desítka cigaret… půl hodiny… nařídí se budík… a&#160;pak…“</p>
			<p class="MLP_text ParaOverride-1">Opravil jsem ji:</p>
			<p class="MLP_text ParaOverride-1">„Na desítku cigaret potřebuju asi hodinu. A&#160;aby to mělo plný účinek, je třeba zase asi hodinu, deset minut sem, deset minut tam…“</p>
			<p class="MLP_text ParaOverride-1">Znenadání Giovanna zvážněla a&#160;bez větší námahy se zvedla ze židle. Řekla, že by si šla lehnout, protože ji trochu bolí hlava. Nabídl jsem jí, aby si vzala láhev s&#160;sebou, protože už mám toho pití dost. A&#160;pokrytecky jsem dodal, že bych rád, kdyby mi na zítřek opatřila nějaké dobré víno.</p>
			<p class="MLP_text ParaOverride-1">Ale ona na víno nemyslela. Než odešla s&#160;lahví pod paží, vrhla po mně pohled, který mě poděsil. Nechala otevřeno a&#160;po chvilce dopadla doprostřed pokoje krabička. Rychle jsem ji sebral: bylo v&#160;ní jedenáct cigaret. Chuděra Giovanna, chtěla mít jistotu, a&#160;proto nešetřila. Byly to obyčejné maďarské cigarety, ale ta první, kterou jsem si zapálil, byla výtečná. Cítil jsem, že se mi ohromně ulevilo. Nejdřív jsem si myslel, že mi dělá dobře, že jsem vyzrál na to sanatorium, výborné pro kojence, ale ne pro mne. Potom jsem však zjistil, že jsem vyzrál i&#160;na svou ženu, a&#160;měl jsem dojem, že jsem jí splatil stejnou mincí. Proč by se byla jinak má žárlivost změnila v&#160;tu tak snesitelnou zvědavost? Seděl jsem klidně na svém místě a&#160;jen jsem kouřil ty hnusné cigarety.</p>
			<p class="MLP_text ParaOverride-1">Asi po půl hodině jsem si uvědomil, že musím z&#160;tohoto domu, kde čeká Giovanna na svou odměnu, rychle pryč. Zul jsem se a&#160;vyšel jsem na chodbu. Dveře Giovannina pokoje byly pootevřeny a&#160;podle jejího hlučného a&#160;pravidelného odfukování jsem usoudil, že spí. Vystoupil jsem s&#160;největší opatrností do druhého patra a&#160;tam jsem se za dveřmi&#160;– pýchou doktora Muliho&#160;– zase obul. Nato jsem vyšel na schodiště a&#160;začal po něm sestupovat, ale pomalu, abych nevzbudil podezření.</p>
			<p class="MLP_text ParaOverride-1">Došel jsem až na odpočívadlo v&#160;prvním patře, když ke mně přiběhla jakási slečna, docela elegantně ustrojená jako ošetřovatelka, a&#160;vlídně se mě zeptala:</p>
			<p class="MLP_text ParaOverride-1">„Hledáte někoho?“</p>
			<p class="MLP_text ParaOverride-1">Byla hezoučká a&#160;bylo by se mi docela líbilo dokouřit těch deset cigaret po jejím boku. Útočně jsem se na ni usmál:</p>
			<p class="MLP_text ParaOverride-1">„Doktor Muli tu není?“</p>
			<p class="MLP_text ParaOverride-1">Otevřela oči údivem:</p>
			<p class="MLP_text ParaOverride-1">„V&#160;tuhle dobu tu nikdy není!“</p>
			<p class="MLP_text ParaOverride-1">„A&#160;nemohla byste mi říci, kde bych ho našel? Mám doma nemocného, který by ho potřeboval.“</p>
			<p class="MLP_text ParaOverride-1">Vlídně mi dala doktorovu adresu a&#160;já ji několikrát opakoval, aby si myslela, že si ji chci zapamatovat. Nebyl bych vůbec pospíchal pryč, nebýt toho, že mi rozmrzelá ukázala záda. Byl jsem ze svého vězení doslova vyhozen.</p>
			<p class="MLP_text ParaOverride-1">Dole mi ochotně otevřela jakási ženská. Neměl jsem ani vindru, a&#160;tak jsem zamumlal:</p>
			<p class="MLP_text ParaOverride-1">„Spropitné vám dám příště.“</p>
			<p class="MLP_text ParaOverride-1">Člověk nikdy nemůže vědět, co bude. U&#160;mne se věci opakují; nebylo vyloučeno, že tudy půjdu ještě jednou. Noc byla jasná a&#160;teplá. Smekl jsem klobouk, abych líp vychutnal vánek svobody. S&#160;obdivem jsem se díval na hvězdy, jako bych je před chvílí dobyl. Příštího dne daleko od sanatoria přestanu kouřit. Zatím jsem si však v&#160;kavárně, kde měli otevřeno, opatřil dobré cigarety; s&#160;těmi od chuděry Giovanny jsem přece svou kuřáckou kariéru uzavřít nemohl. Číšník, co mi je přenechal, mě znal a&#160;dal mi je na dluh.</p>
			<p class="MLP_text ParaOverride-1">Když jsem došel k&#160;naší vile, zuřivě jsem zazvonil. Nejdřív přišla k&#160;oknu služebná, potom po delší chvilce moje žena. Čekal jsem na ni a&#160;přitom jsem s&#160;dokonalým chladem uvažoval: „Tak se mi zdá, že tu ten doktor Muli je.“ Ale jakmile mě žena poznala, rozlehl se prázdnou ulicí tak upřímný smích, že by dokázal smazat každou pochybnost.</p>
			<p class="MLP_text ParaOverride-1">Doma jsem chvíli inkvizitorsky chodil sem tam. Žena, které jsem slíbil, že jí svá dobrodružství, o&#160;nichž si myslela, že už je zná, vylíčím hned nazítří, se mě zeptala:</p>
			<p class="MLP_text ParaOverride-1">„Pročpak si nelehneš?“</p>
			<p class="MLP_text ParaOverride-1">Abych se vymluvil, řekl jsem:</p>
			<p class="MLP_text ParaOverride-1">„Mám dojem, že jsi využila mé nepřítomnosti a&#160;přestěhovala tuhle skříň.“</p>
			<p class="MLP_text ParaOverride-1">Pravda je, že si vždycky myslím, že se u&#160;nás doma věci pořád stěhují, a&#160;právě tak je pravda, že je žena velice často skutečně stěhuje, ale v&#160;té chvíli jsem si prohlížel každý koutek, abych se podíval, jestli tam není schována elegantní postavička doktora Muliho.</p>
			<p class="MLP_text ParaOverride-1">Od ženy jsem se dozvěděl dobrou zprávu. Cestou ze sanatoria potkala náhodou Oliviho syna a&#160;ten jí vyprávěl, že se starému Oli­vimu vede mnohem líp po nějakém léku, který mu předepsal jeho nový doktor.</p>
			<p class="MLP_text ParaOverride-1">Když jsem usínal, napadlo mi, že jsem udělal dobře, když jsem z&#160;toho sanatoria odešel, protože teď budu mít plno času, abych se vyléčil pomalu. A&#160;můj syn, který spal ve vedlejším pokoji, se mě určitě taky ještě nechystal soudit nebo napodobovat. Nebyl naprosto žádný spěch.</p>
		</div>
</body>
</html>