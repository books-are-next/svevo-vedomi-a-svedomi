<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>vedomi_a_svedomi_zena_cosiniho-11</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="vedomi_a_svedomi_zena_cosiniho-11" xml:lang="cs-CZ">
		<div class="Z-kladn--textový-r-meček">
			<p id="_idParaDest-8" class="MLP_uroven2_kapitola ParaOverride-1">Psychoanalýza</p>
			<p id="_idParaDest-9" class="MLP_uroven4_nadpis ParaOverride-3">3. května 1915</p>
			<p class="MLP_text_bez1radku ParaOverride-1">Skoncoval jsem s&#160;psychoanalýzou. Praktikoval jsem ji vytrvale celý půlrok a&#160;jsem na tom hůř než předtím. Nenechal jsem ještě doktora běžet, ale moje rozhodnutí je neodvolatelné. Včera jsem mu zatím vzkázal, že mi do toho něco přišlo, a&#160;pár dnů ho nechám čekat. Kdybych si byl docela jist, že se mu dokážu vysmát a&#160;přitom se nerozčilím, byl bych schopen se s&#160;ním i&#160;setkat. Mám však strach, že bych se nakonec do něho pustil holýma rukama.</p>
			<p class="MLP_text ParaOverride-1">Od vypuknutí války je v&#160;našem městě ještě větší nuda než předtím, a&#160;abych tu psychoanalýzu něčím nahradil, vracím se ke svým drahým papírům. Už rok jsem nenapsal ani slovo, jelikož jsem se v&#160;tom tak jako ve všem ostatním poslušně řídil předpisy svého doktora, který tvrdil, že během kúry se musím soustřeďovat jen u&#160;něho, protože jakékoli soustřeďování bez jeho dohledu by posilovalo brzdy, jež mi brání v&#160;upřímnosti, v&#160;naprosté otevřenosti. Ale teď se cítím ještě nevyrovnanější a&#160;nemocnější než kdy jindy, a&#160;tím psaním, jak doufám, se zbavím snáz potíží, jež mi kúra způsobila. Jsem si aspoň jist, že to je ten pravý systém, jak dodat důležitost minulosti, která už nebolí, a&#160;zahnat co nejdřív přítomnost, která je protivná.</p>
			<p class="MLP_text ParaOverride-1">Podřídil jsem se doktorovi s&#160;naprostou důvěrou, a&#160;když mi řekl, že jsem vyléčen, věřil jsem zcela a&#160;naprosto jemu, a&#160;ne svým bolestem, které mě pořád ještě sužovaly! Říkal jsem jim: „Vy vůbec neexistujete!“ Ale teď už není pochyb! Existují! Kosti mých nohou se změnily ve vibrující rybí kůstky, které ničí maso a&#160;svaly.</p>
			<p class="MLP_text ParaOverride-1">Na tom by však příliš nezáleželo, a&#160;proto té kúry nenechávám. Kdyby hodiny soustřeďování u&#160;doktora byly i&#160;dál zajímavé a&#160;přinášely překvapení a&#160;vzruchy, nebyl bych jich nechal, nebo bych s&#160;tím počkal až do konce války, která mi brání dělat něco jiného. Ale jak jsem mohl snášet společnost toho směšného chlapíka s&#160;tím jeho pohledem, který chtěl být zpytavý, a&#160;s&#160;tou jeho domýšlivostí, jež mu dovoluje seskupovat všechny jevy tohoto světa kolem jeho velké teorie, když už vím všechno, to znamená, že nejde o&#160;nic jiného než o&#160;hloupou iluzi, o&#160;dobrý trik, jak dojmout nějakou hysterickou ženskou? Využiju všechen svůj volný čas k&#160;psaní. Vypíšu zatím upřímně historii svého léčení. Mezi mnou a&#160;doktorem je jakákoli upřímnost tatam a&#160;já si oddechl. Už mě nikdo do ničeho nehoní. Nemusím se nutit do žádné víry ani ji předstírat. Jen proto, abych líp skryl své pravé myšlenky, jsem se domníval, že mu musím projevovat otrockou úctu, a&#160;on toho využíval a&#160;vymýšlel si den co den něco nového. Má kúra měla skončit, protože má nemoc byla už odhalena. Nebylo to nic jiného než to, co kdysi nebožtík Sofokles diagnostikoval u&#160;Oidipa: miloval jsem svou matku a&#160;chtěl jsem zabít otce.</p>
			<p class="MLP_text ParaOverride-1">Ani jsem nedostal vztek! Poslouchal jsem a&#160;byl jsem očarován. Byla to jedinečná nemoc, která mě řadila mezi nejvyšší šlechtu. Její předkové sahali až do mytologických dob! A&#160;nemám vztek ani teď, když tu sedím jen s&#160;perem v&#160;ruce. Srdečně se tomu směju. Nejlepší důkaz, že jsem tu nemoc neměl, vyplývá ze skutečnosti, že jsem se neuzdravil. Tenhle důkaz by přesvědčil i&#160;doktora. Žádné strachy&#160;– jeho řeči mi nedokážou pokazit mé vzpomínky z&#160;dětství. Stačí, abych zavřel oči, a&#160;vidím okamžitě znovu celou tu svou čistou, dětinskou, nevinnou lásku k&#160;matce a&#160;svou úctu, svou velkou oddanost k&#160;otci.</p>
			<p class="MLP_text ParaOverride-1">Doktor taky přikládá příliš velkou víru té mé zatracené zpovědi, kterou mi nechce vrátit, abych si ji znovu pročetl. Můj ty bože! Nestudoval nic než medicínu, a&#160;proto neví, co to znamená psát v&#160;italštině pro nás, kteří mluvíme dialektem, ale neumíme v&#160;něm psát! Písemná zpověď je vždycky plná lží. Lžeme každým svým toskánským slovem. Kdyby věděl, s&#160;jakou oblibou vypravujeme všechno, pro co máme hotové obraty, a&#160;jak se vyhýbáme věcem, kvůli nimž bychom museli vzít do ruky slovník! Tak a&#160;nejinak vybíráme ze svého života epizody, jež zaznamenáváme. Kdybychom svůj život vypravovali ve svém dialektu, vypadal by pochopitelně docela jinak!</p>
			<p class="MLP_text ParaOverride-1">Doktor se mi přiznal, že se mu za celé jeho dlouhé praxe ještě nestalo, aby byl svědkem tak silného vzrušení, jako když jsem se já ocitl tváří v&#160;tvář představám, jež podle svého názoru ve mně dokázal vyvolat. Proto mě taky tak ochotně prohlásil za uzdraveného.</p>
			<p class="MLP_text ParaOverride-1">A&#160;já to vzrušení nepředstíral. Naopak, patřilo k&#160;těm nejhlubším, jež jsem kdy v&#160;životě zakusil. Smáčel mě pot, když jsem tu představu vyvolával, a&#160;slzy, když se posléze objevila. Zbožňoval jsem naději, že budu moct znovu prožít den nevinnosti a&#160;prostoty. Tato naděje mě podpírala a&#160;povzbuzovala měsíce a&#160;měsíce. Cožpak nešlo o&#160;to, dostat pomocí živé vzpomínky uprostřed zimy růže máje? Sám doktor tvrdil, že vzpomínka bude tak zářivá a&#160;úplná, že bude v&#160;mém životě znamenat den navíc. Růže budou mít všecku svoji vůni, a&#160;dokonce i&#160;trny.</p>
			<p class="MLP_text ParaOverride-1">Tak jsem se tedy hnal za těmi představami tak dlouho, až jsem je dostihl. Teď už vím, že jsem si je vymyslel. Ale vymýšlení, to není lež, to je tvorba. Mé výmysly byly jako výmysly horečky, co chodí pokojem, abyste si je prohlédli ze všech stran, a&#160;pak se vás dokonce dotýkají. Měly hutnost, barvu, domýšlivost živoucích stvoření. Samou touhou jsem promítal tyto představy, jež existovaly jen v&#160;mém mozku, do prostoru, do něhož jsem se díval, do prostoru, jehož vzduch, jehož světlo jsem cítil zrovna tak jako jeho bolestně vyčnívající rohy, jež nechybějí v&#160;žádném prostoru, jímž jsem procházel.</p>
			<p class="MLP_text ParaOverride-1">Když jsem dospěl ke strnulosti, jež měla iluzi usnadnit a&#160;jež mi nepřipadala ničím jiným než spojením velkého úsilí s&#160;velkou nečinností, věřil jsem, že ty představy jsou pravým obrazem dávno minulých dnů. Mohl jsem si domyslet okamžitě, že to není pravda, protože sotva zmizely, já na ně vzpomínal bez jakéhokoli vzrušení nebo dojetí. Vzpomínal jsem na ně jako na něco, co mi vyprávěl někdo, kdo u&#160;toho nebyl. Kdyby to byly opravdové obrazy minulosti, byl bych se dál smál a&#160;plakal, jako když se vynořily. A&#160;doktor jen registroval. Říkal: „Měli jsme to, měli jsme ono!“ Ve skutečnosti jsme neměli nic než grafy, kostry představ.</p>
			<p class="MLP_text ParaOverride-1">Dal jsem si namluvit, že jde o&#160;evokaci mého dětství, protože první z&#160;těch představ mě přenesla do poměrně rané doby, na niž jsem si uchoval i&#160;předtím matnou vzpomínku, kterou představa jako by potvrdila. Jeden rok svého života jsem chodil do školy, zatímco můj bratr ještě ne. A&#160;právě do tohoto roku patřila zřejmě hodina, kterou jsem si připomněl. Viděl jsem se, jak vycházím za slunečného jarního rána z&#160;naší vily a&#160;jak jdu naší zahradou, abych se vydal dolů do města, ruku v&#160;ruce s&#160;naší služkou Catinou. Bratr ve scéně, kterou jsem si vysnil, nevystupoval, ale byl jejím hlavním hrdinou. Cítil jsem, že je doma svobodný a&#160;šťastný, zatímco já jdu do školy. Šel jsem tam vzpouzejícím se krokem, se vzlyky v&#160;hrdle a&#160;s&#160;intenzivním záštím v&#160;duši. Měl jsem před očima jen tu jednu cestu do školy, ale zášť v&#160;mé duši mi říkala, že chodím do školy denně a&#160;že můj bratr denně zůstává doma. Až donekonečna, třebaže si ve skutečnosti myslím, že bratr, mladší jen o&#160;rok, začal zanedlouho chodit do školy zrovna tak. Tenkrát se mi však pravda toho snu zdála neoddiskutovatelná: jsem odsouzen chodit pořád do školy, zatímco bratr má dovoleno zůstat doma. Šlapal jsem vedle Catiny a&#160;počítal jsem, jak dlouho bude to mučení trvat&#160;– až do poledne! Zatímco on si je doma! A&#160;taky jsem vzpomínal na to, jak mě v&#160;předchozích dnech ve škole rozrušovaly výhrůžky a&#160;důtky a&#160;jak jsem si tenkrát rovněž říkal: Na něho nemohou! Ta vize byla nesmírně konkrétní. Catina, kterou jsem znal jako malou, mi připadala veliká, nepochybně proto, že jsem sám byl malý. Zdála se mi tenkrát taky velice stará, ale jak je známo, malým dětem připadají dospělí vždycky staří. A&#160;na ulici, kterou jsem musel projít cestou do školy, jsem si všiml dokonce i&#160;podivných sloupků, které tehdy lemovaly v&#160;našem městě chodníky. Narodil jsem se ovšem dosti brzy, abych ty sloupky vídal na ulicích ve středu města ještě jako dospělý. Ale z&#160;ulice, kterou jsem šel onoho rána s&#160;Catinou, zmizely, sotva jsem vyrostl z&#160;dětských let.</p>
			<p class="MLP_text ParaOverride-1">Má víra v&#160;autentičnost těch představ nepominula, ani když moje chladná paměť, podnícená tímto snem, pak objevila ještě další detaily z&#160;té doby. Především to, že bratr mi taky záviděl, a&#160;to proto, že jsem chodil do školy. Určitě jsem si to tehdy uvědomoval, to však v&#160;té chvíli nestačilo oslabit pravdivost mého snu. Teprve později ho ta jistota připravila o&#160;všecky známky pravdivosti: šlo skutečně o&#160;žárlivost, ale ve snu byla přesunuta.</p>
			<p class="MLP_text ParaOverride-1">Druhá vize mě přenesla rovněž do mých raných let, i&#160;když mnohem vzdálenějších než ta první. Bylo to v&#160;jednom pokoji naší vily, ale nevím v&#160;kterém, protože byl větší než všechny, které tam ve skutečnosti jsou. Zvláštní je, že jsem se viděl zavřen v&#160;tom pokoji, a&#160;přitom jsem si okamžitě uvědomil detail, který nemohl z&#160;takové obyčejné vize vyplývat: ten pokoj byl daleko od místnosti, kde se zrovna zdržovala matka s&#160;Catinou. A&#160;další detail: ještě jsem nechodil do školy.</p>
			<p class="MLP_text ParaOverride-1">Pokoj byl celý bílý, tak bílý a&#160;úplně zalitý sluncem, že jsem nikdy nic takového neviděl. Procházelo snad tehdejší slunce stěnami? Stálo už nepochybně vysoko, ale já byl přesto ještě v&#160;posteli, v&#160;jedné ruce hrnek, ze kterého jsem právě dopil bílou kávu, a&#160;v&#160;druhé lžíci, kterou jsem z&#160;něho nepřestával dolovat cukr. V&#160;jistém okamžiku se však už lžičkou nedalo nic nabrat, a&#160;tak jsem se pokusil dosáhnout na dno jazykem. Ale nepodařilo se mi to. Nakonec jsem tedy zůstal sedět, v&#160;jedné ruce šálek, v&#160;druhé lžíci, a&#160;pozoroval jsem bratra, který ležel vedle ve své posteli, jak s&#160;nosem v&#160;hrnku pořád ještě srká svou kávu. Když konečně zvedl hlavu, všiml jsem si, jak se mu tvář celá svraštila, protože ji naplno zalilo slunce, zatímco moje, bůhví proč, byla ve stínu. Měl bledý obličej, poněkud zhyzděný lehce vy­čnívajícími čelistmi. Řekl mi:</p>
			<p class="MLP_text ParaOverride-1">„Půjčíš mi svou lžičku?“</p>
			<p class="MLP_text ParaOverride-1">Teprve tehdy jsem si všiml, že mu Catina zapomněla přinést lžíci. Bez váhání jsem mu okamžitě odpověděl:</p>
			<p class="MLP_text ParaOverride-1">„Půjčím. Když mi za to dáš trochu svého cukru.“</p>
			<p class="MLP_text ParaOverride-1">Zvedl jsem lžičku, abych zdůraznil její cenu. Pokojem však okamžitě zazněl Catinin hlas:</p>
			<p class="MLP_text ParaOverride-1">„Styď se, ty lichváři!“</p>
			<p class="MLP_text ParaOverride-1">Leknutí a&#160;hanba způsobily, že jsem se propadl zpátky do přítomnosti. Chtěl jsem se s&#160;Catinou hádat, ale jak ona, tak můj bratr i&#160;já, tak jak jsem byl tenkrát, malý, nevinný a&#160;lichvář, jsme se propadli do propasti a&#160;zmizeli.</p>
			<p class="MLP_text ParaOverride-1">Bylo mi líto, že jsem tu hanbu cítil tak silně, že zničila představu, k&#160;níž jsem dospěl s&#160;takovou námahou. Byl bych udělal daleko líp, kdybych byl tu lžičku nabídl laskavě zadarmo, místo abych se pak hádal kvůli takové špatnosti, pravděpodobně první, které jsem se dopustil. Třeba by byla Catina přivolala matku, aby mě potrestala, a&#160;já bych ji byl konečně zase spatřil. Spatřil jsem ji, nebo jsem se to aspoň domníval, až o&#160;několik dní později. Mohl jsem si ovšem hned domyslet, že to je iluze, protože matčin obraz, tak jak jsem si jej vyvolal, se příliš podobal jejímu portrétu, který mám nad postelí. Musím však přiznat, že se v&#160;tom zdání pohybovala jako živá.</p>
			<p class="MLP_text ParaOverride-1">Slunce, tolik slunce, že to až oslepuje! Z&#160;toho, co jsem pokládal za své mládí, se mi linulo vstříc tolik slunečného jasu, že se dalo těžko pochybovat, odkud vychází. Naše jídelna v&#160;odpoledních hodinách. Otec se vrátil domů a&#160;sedí na pohovce vedle maminky, která tiskne nesmazatelným inkoustem iniciály na kupu prádla rozloženého po stole, u&#160;něhož sedí. Já sedím pod stolem a&#160;hraju si s&#160;kuličkami. Neustále se přibližuju k&#160;mamince. Pravděpodobně bych rád, aby si hrála se mnou. V&#160;jistém okamžiku se chci postavit, pověsím se na prádlo visící ze stolu, a&#160;pohroma je hotová. Lahvička s&#160;inkoustem se mi převrací na hlavu, vyleje se mi na tvář a&#160;šaty, polije matce sukni a&#160;udělá malou skvrnu i&#160;na otcových kalhotách. Otec zvedne nohu, aby mi uštědřil kopanec…</p>
			<p class="MLP_text ParaOverride-1">Ale já se ze své daleké cesty včas vrátil a&#160;jsem už zde v&#160;bezpečí, dospělý, starý. Je to tak! Na okamžik se mne to hrozící potrestání dotklo, ale hned nato mi bylo líto, že jsem nemohl být svědkem toho, jak mě maminka bere do ochrany, což určitě udělala. Jenže kdo dokáže zastavit tyto představy, jakmile se dají na úprk časem, který se nikdy tolik nepodobal prostoru? Tak jsem si to aspoň myslel, dokud jsem věřil v&#160;pravdivost takových představ. Teď už bohužel (a hrozně mě to mrzí) v&#160;to nevěřím a&#160;vím, že to neutíkaly žádné představy, nýbrž moje oči, jež prohlédly a&#160;znovu se dívaly do skutečného prostoru, kde není místo pro přízraky.</p>
			<p class="MLP_text ParaOverride-1">Vylíčím ještě představy z&#160;jiného dne, kterým doktor přičítal takový význam, že mne prohlásil za uzdraveného.</p>
			<p class="MLP_text ParaOverride-1">V&#160;polospánku, kterému jsem se oddal, jsem měl sen vyznačující se nehybností noční můry. Zdálo se mi, že jsem se zase stal dítětem, ale jen abych viděl, jak to dítě taky sní. Leželo a&#160;němě se oddávalo radosti, jež prostupovala jeho drobný organismus. Zdálo se mu, že konečně dosáhlo svého dávného přání. Leželo tam sice samo a&#160;opuštěno, ale vidělo a&#160;slyšelo s&#160;touž samozřejmostí, s&#160;níž člověk dokáže ve snu vidět i&#160;věci, které jsou vzdálené. Dítě, ležící v&#160;jednom pokoji naší vily, vidělo (ví bůh, jakým způsobem), že na střeše stojí na velice důkladných zděných základech klec, která nemá okna ani dveře, ale je plná příjemného světla a&#160;čistého voňavého vzduchu. A&#160;dítě vědělo, že se k&#160;té kleci dokáže dostat jen ono, a&#160;dokonce aniž se hne, nejspíš proto, že klec k&#160;němu sestoupí sama. V&#160;kleci byl jen jediný kus nábytku, lenoška, a&#160;na této lenošce seděla kyprá žena kouzelných tvarů v&#160;černých šatech, plavovlasá, s&#160;velkýma modrýma očima, bělostnýma rukama a&#160;malýma nožkama v&#160;lakových střevíčcích, jež prozrazoval pod sukněmi jen lehký třpyt. Musím říct, že ta žena mi připadala jako jeden celek se svými černými šaty a&#160;lakovými střevíci. A&#160;dítě snilo o&#160;tom, že se té ženy zmocní, ale tím nejpodivnějším způsobem&#160;– bylo si totiž jisto, že z&#160;ní bude smět sníst kousíčky nahoře i&#160;dole.</p>
			<p class="MLP_text ParaOverride-1">Pomyslím-li teď na to, žasnu, že si doktor, který můj rukopis četl s&#160;takovou pozorností, aspoň jak sám říká, nevzpomněl na sen, který jsem měl, než jsem tenkrát šel za Carlou. Když jsem na to později znovu myslel, zdálo se mi, že tenhle sen není nic jiného než jakási infantilnější obměna tamtoho.</p>
			<p class="MLP_text ParaOverride-1">Jenže doktor si to všechno pečlivě zapsal a&#160;pak se mne s&#160;poněkud přihlouplým výrazem zeptal:</p>
			<p class="MLP_text ParaOverride-1">„Byla vaše matka plavovlasá a&#160;kyprá?“</p>
			<p class="MLP_text ParaOverride-1">Jeho otázka mě překvapila, a&#160;tak jsem řekl, že i&#160;babička byla taková. Ale pro něho jsem byl vyléčen, zcela vyléčen. Otevřel jsem ústa dokořán, abych se zaradoval s&#160;ním, a&#160;přizpůsobil jsem se tomu, co mělo následovat, totiž opravdové a&#160;vytrvalé převýchově bez dalšího pátrání, hledání a&#160;uvažování.</p>
			<p class="MLP_text ParaOverride-1">Od té chvíle byly naše seance hotové utrpení a&#160;já v&#160;nich pokračoval jedině proto, že mi bylo vždycky velice zatěžko se zastavit, když už jsem v&#160;pohybu, nebo se dát do pohybu, když stojím. Občas, když mi řekl něco příliš nejapného, jsem se odvážil odporovat. Není vůbec pravda, jak se domnívá, že každé mé slovo, každá má myšlenka prozrazuje zločince. V&#160;takových okamžicích vyvaloval oči. Byl jsem vyléčen a&#160;nechtěl jsem to vzít na vědomí. Taková zaslepenost: dozvěděl jsem se, že jsem toužil unést otci ženu&#160;– svou matku&#160;– a&#160;přesto se necítím uzdraven? Moje zatvrzelost byla neslýchaná. Doktor však připouštěl, že budu uzdraven ještě líp, až bude u&#160;konce moje převýchova, po níž si navyknu pokládat tyto věci (přání zabít otce a&#160;líbat vlastní matku) za cosi naprosto nevinného, co si člověk nemusí vyčítat, protože se to stává často i&#160;v&#160;nejlepších rodinách. Koneckonců co jsem mohl ztratit? Jednoho dne mi řekl, že jsem jako rekonvalescent, který si ještě nezvykl žít bez horečky. Musím čekat, až si na to zvyknu.</p>
			<p class="MLP_text ParaOverride-1">Doktor cítil, že mě ještě úplně nezískal, a&#160;kromě té převýchovy se čas od času vracel taky k&#160;léčbě. Zkoušel to znovu se sny, ale žádný opravdový se už nedostavil. Protože mě to věčné čekání otravovalo, nakonec jsem si jeden vymyslel. Kdybych byl tušil, jak to bude obtížné, určitě bych to nedělal. Není to nic snadného blábolit, jako by byl člověk ponořen do polospánku, potit se nebo blednout, případně rudnout úsilím, a&#160;přitom se neprozradit a&#160;nezačervenat. Vykládal jsem, jako bych se vrátil k&#160;té ženě v&#160;kleci a&#160;nutil ji, aby mi dírou, jež se znenadání objevila ve zdi pokoje, prostrčila nohu, abych ji mohl cucat a&#160;pojídat. „Levou, levou,“ zamumlal jsem, abych do svého vidění vnesl osobitý detail, kterým by se víc připodobnilo předešlým snům. Dokazoval jsem tím rovněž, že jsem dokonale pochopil nemoc, kterou doktor ode mne vyžadoval. Oidipus jako dítě byl zrovna takový&#160;– cucal matčinu levou nohu, zatímco pravou nechal otci. V&#160;úsilí předstírat to doopravdy (v tom není vůbec žádný rozpor) jsem ošálil i&#160;sám sebe a&#160;cítil chuť té nohy. Div jsem se nepozvracel.</p>
			<p class="MLP_text ParaOverride-1">Nejen doktor, ale i&#160;já sám bych si byl přál, aby se mi znovu ukázaly ty drahé obrazy mého dětství, jež nebyly možná zcela autentické, ale nemusel jsem si je sám konstruovat. Protože se v&#160;doktorově přítomnosti už neobjevovaly, zkusil jsem si je vyvolat daleko od něho. Bylo sice nebezpečí, že na ně zase zapomenu, budu-li sám, ale já na léčení kašlal. Chtěl jsem znovu květnové růže v&#160;prosinci. Už jednou jsem je měl; proč bych je nemohl mít znovu?</p>
			<p class="MLP_text ParaOverride-1">Sám jsem se taky hodně nudil, ale pak se místo těch představ dostavilo cosi, co je na čas nahradilo. Domníval jsem se prostě, že jsem učinil významný vědecký objev. Věřil jsem, že jsem byl povolán doplnit fyziologickou teorii barev. Moji předchůdci Goethe a&#160;Schopenhauer nikdy ani netušili, kam lze dojít obratným užíváním komplementárních barev.</p>
			<p class="MLP_text ParaOverride-1">Musím připomenout, že jsem trávil hodně času ve své pracovně leže na pohovce naproti oknu, kterým bylo vidět kus moře a&#160;obzoru. Jednoho večera s&#160;krásně vybarveným západem slunce a&#160;nebem rozrytým mraky jsem se dlouze obdivoval jasnému pruhu nádherné, čisté a&#160;lahodné zeleně. Bylo tam taky hodně červeně, rozhozené po okrajích mraků na západní straně, ale ta červeň byla ještě bledá, protkaná šikmými bílými paprsky slunce. Po chvíli jsem oslepen zavřel oči, a&#160;tu se ukázalo, že moje pozornost, moje zaujetí platilo té zeleni, protože se mi na sítnici objevila komplementární barva, zářivá červeň, která neměla nic společného s&#160;jasnou, ale bledou červení nebe. Pozoroval, laskal jsem tu barvu, kterou jsem sám vytvořil. Ale když jsem potom otevřel oči, spatřil jsem ke svému velkému překvapení, že ta planoucí červeň zalila celou oblohu a&#160;přikryla i&#160;tu smaragdovou zeleň, kterou jsem dlouho nemohl najít. Objevil jsem tedy způsob, jak barvit přírodu! Samozřejmě, že jsem pokus několikrát opakoval. Nejlepší na tom bylo, že v&#160;tom zbarvování byl i&#160;pohyb. Když jsem otevřel oči, obloha nepřijímala barvu z&#160;mé sítnice ihned. Okamžik jako by dokonce váhala a&#160;během té chvilky jsem ještě stačil zahlédnout smaragdovou zeleň, jež zplodila tu červeň, která ji pak zničila. Tato červeň tryskala nečekaně z&#160;hloubi a&#160;šířila se jako děsivý požár.</p>
			<p class="MLP_text ParaOverride-1">Jakmile jsem si byl jist přesností svého pozorování, šel jsem s&#160;tím na doktora s&#160;nadějí, že to oživí naše nudné sedánky. Doktor mě odbyl, řekl, že mám následkem nikotinu citlivější sítnici. Málem že mi neuklouzlo, že pak by mohly být tímto jedem vyvolány i&#160;představy, jež jsme pokládali za otisk událostí, které jsem zažil v&#160;dětství. Jenže tím bych prozradil, že nejsem vyléčen, a&#160;pak by mě docela určitě nutil začít s&#160;léčbou znovu od samého začátku.</p>
			<p class="MLP_text ParaOverride-1">A&#160;přitom mě ten pitomec nepokládal vždycky za tak otráveného. Důkazem toho je i&#160;převýchova, které se ujal, aby mě vyléčil z&#160;té mé, jak říkal, kuřácké nemoci. Říkával: kouření mi neškodí, a&#160;jakmile přesvědčím sám sebe, že je neškodné, skutečně se taky neškodným stane. A&#160;potom pokračoval: teď, když už mé vztahy k&#160;otci vyšly na denní světlo a&#160;podrobily se mému soudu, soudu dospělého člověka, jistě chápu, že jsem si tu neřest osvojil jen z&#160;touhy soutěžit s&#160;otcem a&#160;přikládám tabáku zhoubné účinky jen z&#160;vnitřních mravních důvodů, abych se potrestal za tuto svoji soutěž s&#160;ním.</p>
			<p class="MLP_text ParaOverride-1">Když jsem toho dne odcházel z&#160;doktorova domu, kouřil jsem jako Turek. Šlo o&#160;pokus a&#160;já se k&#160;němu ochotně propůjčil. Kouřil jsem bez přerušení, jak je den dlouhý. V&#160;noci jsem nezamhouřil oko. Moje chronická bronchitida propukla znovu a&#160;o&#160;té se nedalo pochybovat, protože její následky se daly snadno najít v&#160;plivátku.</p>
			<p class="MLP_text ParaOverride-1">Druhého dne jsem doktorovi pověděl, že jsem silně kouřil a&#160;že mi to už nevadí. Doktor se na mne podíval s&#160;úsměvem a&#160;já si domyslel, že se mu prsa vzdouvají pýchou. S&#160;klidem se znovu ujal mé převýchovy. Postupoval s&#160;takovou jistotou, jako by viděl rozkvétat každou hroudu, na kterou šlápne.</p>
			<p class="MLP_text ParaOverride-1">Z&#160;té jeho převýchovy si toho pamatuju pramálo. Podrobil jsem se jí, ale jen jsem vyšel z&#160;ordinace, otřepal jsem se jako pes, když vyleze z&#160;vody, a&#160;zůstal jsem jako on vlhký, ale ne mokrý až na kůži.</p>
			<p class="MLP_text ParaOverride-1">Vzpomínám si však s&#160;pohoršením, že můj vychovatel tvrdil, že doktor Coprosich měl pravdu v&#160;tom, co mi tenkrát řekl a&#160;co ve mně vzbudilo takovou nevoli. Ale pak jsem opravdu zasluhoval facku, kterou mi otec dal, když umíral! Nevím, jestli řekl i&#160;tohle. Určitě však vím, že tvrdil, že jsem nenáviděl i&#160;starého Malfentiho, který zaujal otcovo místo. Mnoho lidí na světě si myslí, že nedokážou žít bez lásky, kdežto mě podle něho vyvádělo z&#160;rovnováhy, když jsem byl bez nenávisti. Vzal jsem si jednu z&#160;jeho dcer, nezáleželo na tom, kterou, protože šlo jen o&#160;to, abych mohl jejich otce postavit na místo, kde by ho dostihla moje nenávist. A&#160;pak jsem ten domov, který jsem přijal za svůj, zostouzel, jak jsem nejlíp uměl. Podváděl jsem svou ženu, a&#160;kdyby se mi to podařilo, byl bych rád svedl i&#160;Adu a&#160;Albertu. Přirozeně, že mi ani nenapadá to popírat, naopak, musel jsem se smát, když mi to doktor říkal, a&#160;přitom se tvářil jako Kryštof Kolumbus při objevení Ameriky. Je to však myslím jediný člověk na světě, který se ptá, když slyší, že se chci vyspat s&#160;dvěma krásnými ženami: „To bych rád věděl, proč se ten člověk chce s&#160;nimi vyspat.“</p>
			<p class="MLP_text ParaOverride-1">Ještě hůř jsem snášel, co pokládal za vhodné říkat o&#160;mých vztazích ke Guidovi. O&#160;antipatii, která zpočátku provázela můj vztah k&#160;němu, se dozvěděl z&#160;mého vyprávění. Podle něho však tato antipatie nikdy nepřestala a&#160;Ada měla pravdu, když pokládala za její poslední projev mou nepřítomnost na Guidově pohřbu. Nevzpomněl, že jsem tenkrát celou svou lásku vynaložil na to, abych zachránil Adin majetek, a&#160;mně nestálo za to mu to připomenout.</p>
			<p class="MLP_text ParaOverride-1">Doktor si zřejmě o&#160;Guidovi opatřil vlastní informace. Tvrdil, že nemohl být takový, jak jsem ho popsal, jestliže si ho Ada vzala. Zjistil, že firmě Guido Speier a&#160;spol. patřil kdysi obrovitý sklad dřeva v&#160;těsné blízkosti domu, kde jsme prováděli tu naši psychoanalýzu. Proč jsem se o&#160;tom nezmínil?</p>
			<p class="MLP_text ParaOverride-1">Kdybych byl o tom začal, měl bych se svým už tak dost obtížným výkladem další potíže. Tahle vynechávka je jen důkazem, že jakákoli moje zpověď v&#160;italštině nemůže být ani úplná, ani upřímná. V&#160;takovém skladě dřeva je ohromné množství druhů, které v&#160;Terstu označujeme termíny převzatými z&#160;dialektu, z&#160;chorvatštiny, z&#160;němčiny a&#160;někdy dokonce i&#160;z&#160;francouzštiny (např. <span class="MLP_znak_kurziva_11b">zapin</span>, což vůbec neznamená <span class="MLP_znak_kurziva_11b">sapin</span>). Kdo by mi opatřil správný slovník? Měl jsem snad ve svém věku přijmout místo u&#160;nějakého toskánského obchodníka s&#160;dřevem? Ostatně ten sklad dřeva, patřící firmě Guido Speier a&#160;spol., vykazoval pouze ztráty. Kromě toho jsem neměl důvody se o&#160;něm zmiňovat, protože se s&#160;ním nikdy nic nedělo, leda když zasáhli zloději a&#160;přičinili se, že to dřevo s&#160;barbarskými jmény začalo létat vzduchem, jako by bylo určeno k&#160;výrobě stolečků pro spiritistické pokusy.</p>
			<p class="MLP_text ParaOverride-1">Navrhl jsem doktorovi, aby se na Guida informoval u&#160;mé ženy, u&#160;Carmen nebo u&#160;Luciana, což je velký obchodník, kterého všichni znají. Pokud vím, neobrátil se na žádného z&#160;nich, a&#160;tak si tedy myslím, že před ním couvl ze strachu, že by se mu všecky ty jeho obžaloby a&#160;podezření v&#160;důsledku těch informací zhroutily. Kdo ví, proč ke mně pocítil takovou nenávist? Zřejmě je i&#160;on hysterik, který marně toužil po své matce, a&#160;proto se teď za to mstí někomu, kdo s&#160;tím nemá vůbec nic společného.</p>
			<p class="MLP_text ParaOverride-1">Nakonec jsem se tím bojem, co jsem musel svádět s&#160;doktorem, kterého jsem si platil, cítil hrozně unaven. Myslím, že taky ty sny mi nedělaly dohře, a&#160;už úplně mě dorazilo dovolení kouřit, kolik chci. Měl jsem dobrý nápad, šel jsem k&#160;doktoru Paolimu.</p>
			<p class="MLP_text ParaOverride-1">Neviděl jsem ho už řadu let, ale jeho granátnická postava se věkem ještě příliš nezaoblila ani neshrbila. Díval se pořád na všecko pohledem, který vypadal jako pohlazení. Tentokrát jsem pochopil, čím to je. Zřejmě mu dělá potěšení se dívat, a&#160;tak se dívá na všechno, krásné i&#160;ošklivé, s&#160;týmž zalíbením, s&#160;nímž jiný hladí.</p>
			<p class="MLP_text ParaOverride-1">Zašel jsem k&#160;němu s&#160;úmyslem zeptat se ho, jestli si myslí, že mám v&#160;psychoanalýze pokračovat. Ale když jsem se ocitl před jeho chladně tázavýma očima, ztratil jsem odvahu. Možná že mi připadalo směšné vykládat, že jsem se ve svém věku dal nachytat na takové šarlatánství. Mrzelo mě, že o&#160;tom musím pomlčet, protože kdyby mi Paoli psychoanalýzu zakázal, moje situace by se velice zjednodušila, ale bylo by mi nadmíru nemilé, kdyby mě měl příliš dlouho hladit těma svýma velkýma očima.</p>
			<p class="MLP_text ParaOverride-1">Pověděl jsem mu tedy o&#160;své nespavosti, o&#160;své chronické bronchitidě, o&#160;vyrážce ve tváři, která mě tenkrát soužila, o&#160;pronikavých bolestech v&#160;rukou a&#160;konečně o&#160;své podivné zapomětlivosti.</p>
			<p class="MLP_text ParaOverride-1">Doktor Paoli provedl v&#160;mé přítomnosti analýzu mé moči. Směs se zbarvila do černa a&#160;Paoli se zamyslel. Konečně opravdová analýza, a&#160;ne psychoanalýza. Vzpomněl jsem si se sympatiemi a&#160;dojetím na svou dávnou chemickou minulost a&#160;na své opravdové analýzy: já, zkumavka a&#160;reagens! Ten druhý, analyzovaný, spí, dokud ho reagens velitelsky nevzbudí. Odpor ve zkumavce neexistuje, nebo povolí při minimálním zvýšení temperatury, a&#160;simulování je vyloučeno. V&#160;té zkumavce se nedělo nic, co by mohlo připomínat moje chování, když jsem si vymýšlel nové podrobnosti ze svého dětství, jež měly probudit a&#160;potvrdit Sofoklovu diagnózu, jen abych udělal radost doktoru S. Kdežto tady bylo všechno pravda. Věc, která se měla analyzovat, byla uvězněna v&#160;odměrce a&#160;stále táž čekala na reagens. Když přišel, odpovídala vždy týmiž slovy. V&#160;psychoanalýze se nikdy neopakují ani tytéž obrazy, ani táž slova. Měla by se jmenovat jinak. Třeba psychické dobrodružství. Ano, to je ono: když člověk s&#160;takovou analýzou začne, je to, jako když se vydá do lesa a&#160;neví, jestli trefí na loupežníka, nebo přítele. A&#160;neví to, ani když už je dobrodružství u&#160;konce. V&#160;tomhle připomíná psychoanalýza spiritismus.</p>
			<p class="MLP_text ParaOverride-1">Ale Paoli nevěřil, že jde o&#160;cukr. Chtěl si mě prohlédnout ještě druhého dne, až provede analýzu té tekutiny polarizací.</p>
			<p class="MLP_text ParaOverride-1">Já zatím odešel s&#160;vítězoslávou, že mám cukrovku. Měl jsem sto chutí jít k&#160;doktoru S. a&#160;zeptat se ho, jak by teď analyzoval v&#160;mém nitru příčiny takové nemoci, aby ji anuloval. Ale měl jsem už toho chlapíka až po krk a&#160;nechtěl jsem ho vidět, ani abych se mu vysmál.</p>
			<p class="MLP_text ParaOverride-1">Musím se přiznat, že ta cukrovka byla pro mne velikým blahem. Řekl jsem o&#160;ní Augustě, a&#160;ta měla hned v&#160;očích slzy:</p>
			<p class="MLP_text ParaOverride-1">„Celý život ses toho namluvil o&#160;nemocech tolik, až jsi nakonec jednu z&#160;nich dostal!“ řekla a&#160;pak se mě snažila utěšit.</p>
			<p class="MLP_text ParaOverride-1">Miloval jsem svou nemoc. Vzpomněl jsem si se sympatiemi na chudáka Coplera, který dával přednost skutečné nemoci před smyšlenkou. Skutečná nemoc byla tak prostá&#160;– stačilo jí dát volné pole. Opravdu, když jsem si v&#160;lékařské příručce přečetl popis své slastné nemoci, objevil jsem v&#160;ní cosi jako program života (ne smrti) v&#160;jeho nejrůznějších stadiích. Sbohem, předsevzetí&#160;– konečně jsem se od nich oprostil. Všechno půjde svou cestou bez jakéhokoli mého zásahu.</p>
			<p class="MLP_text ParaOverride-1">Zjistil jsem taky, že moje nemoc je vždy nebo skoro vždy velice mírná. Pacient hodně jí a&#160;pije a&#160;nemá žádné větší bolesti, pokud dbá o&#160;to, aby se vyhnul vředům. Potom v&#160;nesmírně slastném komatu umírá.</p>
			<p class="MLP_text ParaOverride-1">Brzy nato mi Paoli zatelefonoval. Oznámil mi, že po cukru není ani stopy. Druhého dne jsem k&#160;němu šel a&#160;on mi předepsal dietu, kterou jsem dodržoval jen pár dní, a&#160;jakousi břečku, načmáranou na nečitelném receptu, kterou jsem musel pít celý měsíc.</p>
			<p class="MLP_text ParaOverride-1">„Nahnala vám ta cukrovka hodně strachu?“ zeptal se mne s&#160;úsměvem.</p>
			<p class="MLP_text ParaOverride-1">Odporoval jsem, ale neřekl jsem mu, že teď, co mě ta cukrovka opustila, se cítím velice sám. Nebyl by mi věřil.</p>
			<p class="MLP_text ParaOverride-1">Zrovna v&#160;tu dobu mi padla do ruky proslulá kniha doktora Bearda o&#160;neurastenii. Řídil jsem se jeho radami a&#160;střídal jsem léky každý týden podle jeho receptů, jež jsem opisoval čitelným písmem. Několik měsíců mi léčba připadala dobrá. Ani Copler nezakusil za svého života tak hojnou útěchu z&#160;léků jako tenkrát já. Potom i&#160;tahle víra pominula, přesto však jsem návrat k&#160;psychoanalýze den ze dne odkládal.</p>
			<p class="MLP_text ParaOverride-1">Nato jsem se znenadání srazil s&#160;doktorem S. Zeptal se mne, jestli jsem se rozhodl léčení zanechat. Byl však velice zdvořilý, daleko zdvořilejší, než když mě měl ve svých rukou. Zřejmě se mě chtěl zase zmocnit. Řekl jsem mu, že mám plno naléhavých věcí, problémů s&#160;rodinou, které mě zaměstnávají a&#160;dělají starosti, a&#160;jakmile budu mít zase trochu klidu, vrátím se k&#160;němu. Byl bych ho rád požádal, aby mi vrátil můj rukopis, ale neměl jsem odvahu; bylo by to znamenalo přiznání, že už o&#160;léčení nechci nic slyšet. Odsunul jsem podobný pokus na jinou dobu, až si uvědomí, že už nemám o&#160;jeho kúru zájem, a&#160;smíří se s&#160;tím.</p>
			<p class="MLP_text ParaOverride-1">Než se se mnou rozloučil, řekl mi pár slov, jimiž se mě pokusil znovu dostat do své moci.</p>
			<p class="MLP_text ParaOverride-1">„Jen si rozeberte svůj duševní stav, a&#160;zjistíte, jak se změnil. Uvidíte, že se ke mně vrátíte, jen co si uvědomíte, jak jsem vám v&#160;poměrně krátké době pomohl blíž ke zdraví.“</p>
			<p class="MLP_text ParaOverride-1">Já si však ve skutečnosti myslím, že jsem si neustálým rozebíráním svého duševního stavu přivodil s&#160;jeho pomocí jen další nemoci.</p>
			<p class="MLP_text ParaOverride-1">Mám v&#160;úmyslu se vyléčit z&#160;jeho léčby. Vystříhám se snů a&#160;vzpomínek. Jejich působením se má ubohá hlava změnila takovým způsobem, že se už necítí jistá na vlastním krku. Mívám děsivé záchvaty roztržitosti. Mluvím s&#160;lidmi, a&#160;zatímco říkám jedno, snažím se mimoděk vzpomenout si na něco jiného, co jsem řekl nebo udělal krátce předtím a&#160;nač se už nepamatuju, nebo se pokouším vybavit si nějakou svou myšlenku, které přikládám nesmírnou důležitost, stejnou důležitost, jakou kdysi otec přičítal myšlenkám, které měl před smrtí a&#160;taky si je nedokázal vybavit.</p>
			<p class="MLP_text ParaOverride-1">Nechci-li skončit v&#160;blázinci, musí tyhle hračky pryč!</p>
			<p id="_idParaDest-10" class="MLP_uroven4_nadpis ParaOverride-1">15. května 1915</p>
			<p class="MLP_text_bez1radku ParaOverride-1">Strávili jsme dva sváteční dny v&#160;naší vile v&#160;Luciniku. Můj syn Alfio se potřebuje zotavit z&#160;nachlazení a&#160;zůstane se sestrou několik týdnů ve vile. My se tam vrátíme zase na svatodušní svátky.</p>
			<p class="MLP_text ParaOverride-1">Konečně se mi podařilo vrátit se ke svým blahým zvykům a&#160;posledním cigaretám. Od té doby, co jsem se dokázal zbavit svobody, kterou si mi ten hlupák doktor usmyslel dát, cítím se hned daleko líp. Dnes, v&#160;polovině měsíce, mě najednou zarazilo, jaké nesnáze působí náš kalendář jakémukoli řádnému a&#160;spořádanému předsevzetí. Ani dva měsíce nejsou stejné. Člověk by chtěl zdůraznit své rozhodnutí a&#160;skoncovat s&#160;kouřením zároveň s&#160;něčím jiným, například s&#160;měsícem. Jenomže kromě července a&#160;srpna, případně prosince a&#160;ledna žádné dva měsíce po sobě netvoří pár o&#160;stejném počtu dnů. Takový zmatek v&#160;čase!</p>
			<p class="MLP_text ParaOverride-1">Aby se mi líp rozjímalo, strávil jsem celé odpoledne druhého dne na březích Soči. Při ničem se tak dobře nerozjímá líp než při pohledu na plynoucí vodu. Člověk stojí a&#160;plynoucí voda přináší potřebné rozptýlení, protože nemá ani okamžik stejnou barvu či kresbu.</p>
			<p class="MLP_text ParaOverride-1">Byl to zvláštní den. Ve výšce určitě foukal silný vítr, poněvadž mraky neustále měnily svůj tvar, ale jinak se nehnul ani lístek. Čas od času si slunce, už teplé, našlo mezi těmi mračny v&#160;pohybu mezeru a&#160;zalilo hned ten, hned onen cíp pahorkatiny nebo vrcholek hory září, jež ještě víc zdůraznila májovou zeleň uprostřed stínu přikrývajícího celou krajinu. Bylo vlaho a&#160;i ten úprk mraků na nebi měl v&#160;sobě cosi jarního. Nebylo pochyb, počasí se uzdravovalo.</p>
			<p class="MLP_text ParaOverride-1">Byly to chvíle opravdového rozjímání, chvíle, kterých nám skoupý život skýtá tak málo, chvíle velké, pravé objektivity, kdy se člověk konečně přestává vidět a&#160;cítit jako oběť. Uprostřed té zeleně, tak slastně zdůrazňované oněmi záblesky slunce, jsem se dokázal svému životu, ba i&#160;své nemoci usmívat. Nesmírnou úlohu v&#160;nich hrála žena. Třeba po kouscích, mé dny byly plné jejích nožek, jejího pasu, jejích úst. A&#160;jak jsem tak znovu přehlížel svůj život i&#160;svou nemoc, najednou jsem je miloval, najednou jsem je chápal! Oč byl můj život krásnější než život všech takzvaně zdravých, kteří kromě jistých chvil denně mlátí nebo touží mlátit své ženy. Mě naopak provázela neustále láska. I&#160;ve chvílích, kdy jsem nemyslel na svou ženu, myslel jsem pořád na to, jak dojít odpuštění, že myslím i&#160;na jiné. Jiní opouštěli ženu zklamaní a&#160;rozčarovaní životem. Já v&#160;životě nikdy nepostrádal touhu, a&#160;iluze se po každém ztroskotání rodila znovu se vším všudy v&#160;představě ještě dokonalejších údů, hlasů a&#160;gest.</p>
			<p class="MLP_text ParaOverride-1">V&#160;tom okamžiku jsem si vzpomněl, že mezi všemi lžemi, jimiž jsem častoval toho hlubokého pozorovatele, jímž je doktor S., bylo také tvrzení, že po Adině odjezdu jsem už svou ženu nikdy nepodvedl. A&#160;taky na téhle lži pak konstruoval ty své teorie. Jenomže já si tam na březích té řeky znenadání s&#160;hrůzou uvědomil, že od jisté doby, nejspíš ode dne, kdy jsem nechal léčení, jsem opravdu přestal vyhledávat společnost jiných žen. Že bych se uzdravil, jak tvrdí doktor? Protože jsem starý, ženy si mne už dávno nevšímají. A&#160;jakmile si já přestanu všímat jich, jsou jakékoli vztahy mezi námi přerušeny.</p>
			<p class="MLP_text ParaOverride-1">Kdyby mě podobné pochybnosti přepadly v&#160;Terstu, dovedl bych je okamžitě vyřešit. Tady je to trochu těžší.</p>
			<p class="MLP_text ParaOverride-1">Před několika dny se mi dostaly do rukou paměti Casanovova dobrodružného současníka Del Ponta. I&#160;on navštívil Lucinico a&#160;já snil o&#160;tom, že najednou narazím na ty jeho napudrované ženy s&#160;údy ukrytými v&#160;krinolíně. Můj ty bože, jak jen to ty ženské dělaly, že se tak rychle a&#160;tak často vzdávaly, přestože je chránilo tolik takových hábů?</p>
			<p class="MLP_text ParaOverride-1">Vzpomínka na krinolínu mi přes veškeré léčení připadala značně dráždivá. Ale moje touha byla poněkud umělá a&#160;nestačila mě uspokojit.</p>
			<p class="MLP_text ParaOverride-1">Dostatečně mě uspokojila teprve zkušenost, kterou jsem získal krátce nato, i&#160;když mě přišla dosti draho. Abych ji získal, zkalil a&#160;zkazil jsem nejčistší vztah svého života.</p>
			<p class="MLP_text ParaOverride-1">Potkal jsem znenadání Teresinu, nejstarší dceru sedláka z&#160;usedlosti sousedící s&#160;naší vilou. Otec přede dvěma roky ovdověl a&#160;houf jeho dětí našel novou matku v&#160;Teresině, statném děvčeti, které ráno vstávalo, jen aby pracovalo, a&#160;večer práce nechávalo, jen aby si lehlo a&#160;odpočalo před další robotou. Toho dne vedla oslíka, kterého obvykle nechávala na starost bratříčkovi, a&#160;kráčela vedle káry naložené čerstvě nasekanou trávou, protože nevelké zvíře by se už s&#160;ní do toho mírného svahu nedokázalo vyšplhat.</p>
			<p class="MLP_text ParaOverride-1">Před rokem mi Teresina připadala ještě jako dítě a&#160;necítil jsem k&#160;ní nic než usměvavou otcovskou náklonnost. Ostatně ještě den předtím, když jsem se s&#160;ní znovu setkal poprvé, jsem v&#160;ní viděl pořád ještě nedospělé děvče, na němž jsem mohl mít rád jen mimořádnou činorodost a&#160;mateřskost, z&#160;níž těžili její malí sourozenci, jakkoli jsem si všiml, že vyrostla, že její snědá tvářička zvážněla a&#160;že se její útlá ramínka nad klenoucí se hrudí rozšířila shodně s&#160;tím, jak se skromně rozvíjelo její upracované tělíčko. Nebýt té zatracené kúry a&#160;nutnosti okamžitě si ověřit, jak to vypadá s&#160;mou nemocí, byl bych i&#160;tentokrát odjel z&#160;Lucinika, aniž bych narušil její nevinnost.</p>
			<p class="MLP_text ParaOverride-1">Teresina neměla krinolínu. A&#160;její kulatá, usměvavá tvářinka neznala pudr. Byla bosá a&#160;měla do poloviny nahé nohy. Ani ta tvářička, ani ty nohy mě nedokázaly vzrušit. Tvář i&#160;údy, jež Teresina vystavovala na odiv, měly stejnou barvu; patřily vzduchu, a&#160;proto na tom nebylo nic špatného, že mu je vydávala všanc. Proto také mě možná nedokázaly vzrušit. Ale poděsilo mě, že mě to nechává tak chladným. Že bych po tom léčení potřeboval krinolínu?</p>
			<p class="MLP_text ParaOverride-1">Začal jsem hladit oslíka, který si mou zásluhou trochu odpočinul. Potom jsem se pokusil vrátit k&#160;Teresině a&#160;strčil jsem jí do ruky celých deset korun. To byl první útok! Loni jsem jí a&#160;jejím bratříčkům strčil do ruček jen deset centů, abych jim dal najevo svoji otcovskou náklonnost. Jenže otcovská náklonnost je, to se ví, něco jiného. Teresinu ten štědrý dar udivil. Pečlivě si vyhrnula sukýnku a&#160;strčila ten drahocený kousek papíru do jakési kapsy, kterou měla pod ní schovanou. Tak jsem zahlédl i&#160;další kus její nohy, ale zase tak snědý a&#160;cudný.</p>
			<p class="MLP_text ParaOverride-1">Vrátil jsem se k&#160;oslíkovi a&#160;políbil jsem ho na hlavu. Moje něha vyvolala podobné city i&#160;u&#160;něho. Zvedl hlavu a&#160;hlasitě zahýkal láskyplným hýkotem, jemuž jsem naslouchal vždy s&#160;úctou. Nese se tak daleko a&#160;zní tak nabádavě tím svým prvním hýknutím, jež prosí a&#160;jež se opakuje a&#160;postupně slábne, až skončí v&#160;zoufalém nářku. Ale z&#160;takové blízkosti mi z&#160;něho div nepraskly bubínky.</p>
			<p class="MLP_text ParaOverride-1">Teresina se smála a&#160;její smích mi dodal odvahu. Vrátil jsem se k&#160;ní, popadl jsem ji za loket a&#160;pomalu jsem jel rukou po paži až k&#160;rameni, abych zkusil, jak to na mne bude působit. Chválabohu, nebyl jsem ještě úplně uzdraven! Přestal jsem s&#160;léčením včas.</p>
			<p class="MLP_text ParaOverride-1">Ale Teresina popohnala osla klackem a&#160;vykročila za ním.</p>
			<p class="MLP_text ParaOverride-1">Dal jsem se do srdečného smíchu, protože mi bylo veselo, i&#160;když o&#160;mne to venkovské děvče nestálo, a&#160;řekl jsem:</p>
			<p class="MLP_text ParaOverride-1">„Máš už ženicha? Měla bys ho mít. Je to chyba, že ho ještě nemáš!“</p>
			<p class="MLP_text ParaOverride-1">Teresina, která se stále víc vzdalovala, odpověděla:</p>
			<p class="MLP_text ParaOverride-1">„Až si nějakého najdu, bude určitě mladší než vy!“</p>
			<p class="MLP_text ParaOverride-1">Moje veselí to nezkalilo. Byl bych rád dal Teresině malou lekci a&#160;snažil jsem si vzpomenout, jak u&#160;Boccaccia „Mistr Alberto z&#160;Bologne ve vší počestnosti zahanbí jednu paní, která ho chtěla zostudit za to, že se do ní zamiloval“. Ale výklady mistra Alberta nezapůsobily, protože paní Malgherida de’&#160;Ghisolieri mu řekla: „Vaše láska je mi milá jakožto láska moudrého a&#160;výtečného muže, <span class="MLP_znak_kurziva_11b">a&#160;jestliže se nijak nedotknete mé počestnosti</span>, můžete směle mnou vládnout podle své libosti jako s&#160;každou svou věcí.“</p>
			<p class="MLP_text ParaOverride-1">Zkusil jsem něco lepšího.</p>
			<p class="MLP_text ParaOverride-1">„A&#160;kdy se dáš na staré, Teresino?“ vykřikl jsem, aby mě slyšela, poněvadž už byla daleko.</p>
			<p class="MLP_text ParaOverride-1">„Až budu taky stará,“ zahulákala se srdečným smíchem, aniž se zastavila.</p>
			<p class="MLP_text ParaOverride-1">„Ale pak už o&#160;tebe staří nebudou stát! Dej na mne! Já je znám!“</p>
			<p class="MLP_text ParaOverride-1">Hulákal jsem a&#160;byl jsem pyšný na svou duchaplnost, která prýštila přímo z&#160;mého pohlaví.</p>
			<p class="MLP_text ParaOverride-1">V&#160;té chvíli se kdesi na obloze otevřely mraky a&#160;propustily proud slunečních paprsků, jež dopadly na Teresinu, která stála ode mne asi tak čtyřicet metrů daleko a&#160;dobrých deset metrů výš. Byla snědá, malá, ale plná záře!</p>
			<p class="MLP_text ParaOverride-1">Mne slunce neozářilo! Když je člověk starý, zůstává ve stínu, i&#160;když je duchaplný.</p>
			<p id="_idParaDest-11" class="MLP_uroven4_nadpis ParaOverride-1">26. června 1915</p>
			<p class="MLP_text_bez1radku ParaOverride-1">Válka mě přece jen dohonila! Poslouchal jsem válečné historky, jako by šlo o&#160;válku z&#160;dávných dob, o&#160;níž je zábavné si vykládat, ale kvůli níž by bylo hloupé si dělat starosti, a&#160;najednou jsem se ocitl v&#160;jejím středu ohromen a&#160;zároveň překvapen, že jsem si neuvědomil už dřív, že do ní budu dříve či později nutně zapleten. Žil jsem si naprosto klidně v&#160;budově, v&#160;jejímž přízemí hořelo, a&#160;nepředvídal jsem, že se celá ta stavba dříve či později se mnou zhroutí v&#160;plamenech.</p>
			<p class="MLP_text ParaOverride-1">Válka mě popadla, zamávala mnou jako s&#160;hadrem a&#160;odtrhla mě najednou jak od celé mé rodiny, tak od mého správce. Ze dne na den byl ze mne úplně jiný člověk, nebo abych byl přesnější, každá ze všech mých čtyřiadvaceti hodin byla úplně jiná. Od včerejška jsem trochu klidnější, protože po měsíčním čekání jsem konečně dostal zprávy od rodiny. Jsou živí a&#160;zdraví v&#160;Turíně, zatímco já už ztratil veškerou naději, že se s&#160;nimi někdy uvidím.</p>
			<p class="MLP_text ParaOverride-1">Musím trávit celé dny ve své kanceláři. Nemám tam co dělat, ale Oliviové jako italští občané museli odjet a&#160;všichni moji nejlepší zaměstnanci museli narukovat buď tam, nebo onam, takže mi nezbylo než zůstat na svém místě a&#160;dohlížet. Večer se vracím domů obtížen velkými klíči od skladu. Dnes, protože se cítím trochu klidnější, jsem si s&#160;sebou vzal do kanceláře tenhle rukopis, aby mi trochu ukrátil dlouhou chvíli. A&#160;skutečně, strávil jsem nad ním podivuhodnou čtvrthodinu, která mi připomněla, že kdysi byla na světě doba takového klidu a&#160;míru, že se člověk mohl zabývat podobnými hračkami.</p>
			<p class="MLP_text ParaOverride-1">A&#160;ještě lepší by bylo, kdyby mě byl někdo vážně vyzval, abych se po hlavě vrhl do onoho polovičního vědomí, ve kterém bych mohl znovu prožít třebas jen hodinu svého předchozího života. Vysmál bych se mu do očí. Jak by mohl člověk opustit takovou přítomnost, jen aby hledal podobné malichernosti? Připadá mi, že teprve teď jsem se s&#160;konečnou platností odpoutal od svého zdraví a&#160;od své nemoci. Chodím ulicemi našeho ubohého města a&#160;cítím se privilegovaný, protože nemusím do války a&#160;mám každý den co jíst. Ve srovnání se všemi ostatními se cítím tak šťastný&#160;– zvlášť co mám zprávy od rodiny&#160;– že by mi připadalo, že na sebe svolávám hněv bohů, kdybych byl ještě dokonale zdráv.</p>
			<p class="MLP_text ParaOverride-1">Válka a&#160;já jsme se srazili velice prudce, ale dnes mi to připadá spíš komické.</p>
			<p class="MLP_text ParaOverride-1">Augusta a&#160;já jsme se vrátili do Lucinika, abychom tam strávili svatodušní svátky společně s&#160;dětmi. Dvacátého třetího května jsem vstal brzy ráno, protože jsem si chtěl vzít karlovarskou sůl a&#160;trochu se před snídaní projít. Během této kúry v&#160;Luciniku jsem si totiž všiml, že nalačno srdce odstraňuje všechny potíže daleko účinněji, tím že šíří celým organismem silný pocit blaha. A&#160;právě toho dne měla moje teorie dosáhnout dokonalosti, protože jsem byl přinucen trpět hlad, který mi udělal tak dobře.</p>
			<p class="MLP_text ParaOverride-1">Augusta zvedla z&#160;polštáře svou bílou hlavu, aby mi popřála dobré jitro, a&#160;připomněla mi, že jsem dcerce slíbil růže. Náš jediný růžový keř zvadl, a&#160;proto jsem je musel obstarat jinde. Z&#160;naší dcery vyrostlo hezké děvče, podobné Adě. V&#160;její přítomnosti jsem se co chvíli zapomínal tvářit jako mrzoutský vychovatel a&#160;přecházel jsem do role kavalíra, který ctí i&#160;ve vlastní dceři ženu. Okamžitě si této své moci všimla a&#160;k&#160;velkému pobavení jak mému, tak Augustininu&#160;– toho zneužívala. Chtěla růže, a&#160;tak jsem jí je musel opatřit.</p>
			<p class="MLP_text ParaOverride-1">Řekl jsem si, že si udělám asi tak dvouhodinovou procházku. Svítilo sluníčko, a&#160;protože jsem měl v&#160;úmyslu celé ty dvě hodiny pořád jen chodit a&#160;nezastavit se, dokud se nevrátím domů, nevzal jsem si ani kabát a&#160;klobouk. Naštěstí jsem si vzpomněl, že budu muset růže platit, a&#160;tak jsem si z&#160;toho kabátu vzal aspoň náprsní tašku.</p>
			<p class="MLP_text ParaOverride-1">Nejdřív jsem zamířil do sousední usedlosti k&#160;Teresininu otci; chtěl jsem ho poprosit, aby mi nařezal ty růže, že si pro ně přijdu, až se budu vracet. Vešel jsem do velkého dvora obehnaného dosti zchátralou zdí, ale nikoho jsem tam nenašel. Zahulákal jsem Teresinino jméno. Ze stavení vyšel nejmenší z&#160;bratříčků, mohlo mu tenkrát být šest let. Strčil jsem mu do ručky pár centesimů a&#160;on mi řekl, že se celá rodina brzy ráno vypravila na druhý břeh Soči, kde mají pole brambor, které potřebují okopat.</p>
			<p class="MLP_text ParaOverride-1">To mi nebylo proti mysli. Znal jsem to pole a&#160;věděl jsem, že je vzdálené asi tak hodinu chůze. Vzhledem k&#160;tomu, že jsem se rozhodl pro dvouhodinovou procházku, byl jsem rád, že jí můžu dát určitý cíl. Takhle nebyly obavy, že ji v&#160;náhlém záchvatu lenosti přeruším. Pustil jsem se napříč plání ležící výš než cesta, a&#160;tak jsem viděl jen její kraje a&#160;pár korun rozkvetlých stromů. Vykračoval jsem si opravdu vesele: v&#160;pouhé košili a&#160;bez klobouku jsem se cítil velice lehce. Vdechoval jsem ten čistý vzduch a&#160;při chůzi jsem prováděl Niemayerovu plicní gymnastiku, tak jak jsem to od jisté doby často dělával; naučil mě ji jeden německý přítel a&#160;je to nesmírně užitečná věc pro každého, kdo vede sedavý život.</p>
			<p class="MLP_text ParaOverride-1">Sotva jsem přišel na to pole, uviděl jsem Teresinu, která pracovala blíž k&#160;cestě. Popošel jsem k&#160;ní a&#160;tu jsem zpozoroval, že kousek dál pracují s&#160;otcem i&#160;dva její bratříci ve věku, který bych stěží dokázal určit, něco mezi desíti a&#160;čtrnácti roky. Starší lidé se sice při namáhavé práci cítí vyčerpaní, ale dík vzrušení, které ji provází, si připadají vždy mladší než při zahálce. Se smíchem jsem přistoupil k&#160;Teresině.</p>
			<p class="MLP_text ParaOverride-1">„Máš ještě čas, Teresino. Neotálej!“</p>
			<p class="MLP_text ParaOverride-1">Nerozuměla mi a&#160;já jí nic nevysvětloval. Nebylo třeba. Jestliže se už nepamatovala, mohli jsme se vrátit ke svým starým vztahům. Stejně jsem už zopakoval svůj pokus a&#160;i tentokrát byl výsledek příznivý. Během těch několika slov jsem ji pohladil, a&#160;nejen očima.</p>
			<p class="MLP_text ParaOverride-1">S&#160;Teresiným otcem jsem se o&#160;těch růžích snadno dohodl. Řekl mi, že si jich můžu nařezat, kolik chci, a&#160;že se pak nebude handrkovat o&#160;cenu. Nejdřív se chtěl okamžitě vrátit k&#160;práci, zatímco já se už chystal na zpáteční cestu, ale pak si to rozmyslel a&#160;rozběhl se za mnou. Když mě dohonil, zeptal se mě velice tiše:</p>
			<p class="MLP_text ParaOverride-1">„Neslyšel jste o&#160;tom nic? Prý vypukla válka.“</p>
			<p class="MLP_text ParaOverride-1">„Bodejť! To přece ví každý. Asi tak před rokem,“ odpověděl jsem.</p>
			<p class="MLP_text ParaOverride-1">„O&#160;té nemluvím,“ řekl netrpělivě. „Mluvím o&#160;té s…“ a&#160;ukázal směrem k&#160;blízké italské hranici. „Nevíte o&#160;tom nic?“ Podíval se na mne s&#160;úzkostným očekáváním.</p>
			<p class="MLP_text ParaOverride-1">„Pochop přece,“ řekl jsem mu s&#160;naprostou jistotou, „jestli o&#160;tom nic nevím, znamená to, že se nic neděje. Přijel jsem zrovna z&#160;Terstu a&#160;podle toho, co jsem tam naposled slyšel, je válka nadobro zažehnaná. V&#160;Římě svrhli vládu, která chtěla válku, a&#160;u&#160;moci je Giolitti.“</p>
			<p class="MLP_text ParaOverride-1">Okamžitě se upokojil:</p>
			<p class="MLP_text ParaOverride-1">„Tak tedy tyhle brambory, co tu okopáváme a&#160;co se ukazují tak pěkné, budou přece jen naše! Lidi toho napovídají!“ A&#160;rukávem košile si otřel pot, který se mu řinul z&#160;čela.</p>
			<p class="MLP_text ParaOverride-1">Když jsem ho viděl tak spokojeného, chtěl jsem jeho spokojenost ještě zvýšit. Mám hrozně rád, když jsou lidé šťastní. A&#160;tak jsem mu řekl věci, které si opravdu nerad připomínám. Tvrdil jsem, že i&#160;kdyby válka vypukla, neodehrávala by se tady. Bojovalo by se především na moři, a&#160;kromě toho je v&#160;Evropě dost jiných bojišť, pokud po nich někdo touží, zejména Flandry a&#160;různé oblasti Francie. Navíc jsem slyšel&#160;– už nevím od koho&#160;– že je teď ve světě taková nouze o&#160;brambory, že se sklízejí dokonce i&#160;na bojištích. Namluvil jsem toho hodně, a&#160;přitom jsem se pořád díval na Teresinu, jak se malá a&#160;drobná uklání k&#160;zemi a&#160;ohmatává ji, než do ní zaboří rýč.</p>
			<p class="MLP_text ParaOverride-1">Sedlák se vrátil ke své práci dokonale uklidněn. Zato já už tak klidný nebyl, protože jsem část svého klidu přenechal jemu. Bylo nepochybné, že jsme v&#160;Luciniku byli příliš blízko hranicím. Musím si o&#160;tom promluvit s&#160;Augustou. Možná že bychom udělali dobře, kdybychom se vrátili do Terstu, případně odjeli někam ještě dál. Giolitti se sice vrátil k&#160;moci, ale nikdo nemohl vědět, jestli bude i&#160;teď, když se dostal nahoru, dál vidět věci v&#160;témže světle, ve kterém je viděl, když byl nahoře někdo jiný.</p>
			<p class="MLP_text ParaOverride-1">Moji nervozitu ještě zvýšilo náhodné setkání s&#160;oddílem vojáků, kteří pochodovali po silnici směrem k&#160;Luciniku. Byli už postarší a&#160;velice špatně oblečení a&#160;vyzbrojení. Po boku jim visely durlindany, jak jsme v&#160;Terstu říkali dlouhým bajonetům, jež Rakušané v&#160;létě 1915 zřejmě vyhrabali ze starých skladišť.</p>
			<p class="MLP_text ParaOverride-1">Chvíli jsem šlapal za nimi, protože jsem chtěl být co nejdřív doma. Potom mě začal obtěžovat mdlý pach divočiny, který se z&#160;nich linul, a&#160;tak jsem zpomalil krok. Můj neklid a&#160;spěch byl bláhový. Byla to bláhovost znepokojovat se jen proto, že jsem byl svědkem znepokojení nějakého venkovana. Už jsem v&#160;dálce viděl naši vilu a&#160;oddíl se ze silnice ztratil. Přidal jsem do kroku, abych se konečně dostal ke své bílé kávě.</p>
			<p class="MLP_text ParaOverride-1">A&#160;právě tady začalo moje dobrodružství. Za jedním zákrutem cesty mě zničehonic zastavila hlídka. Voják zařval: „<span class="MLP_znak_kurziva_11b">Zurück!</span>“<span class="CharOverride-5"><span id="footnote-008-backlink"><a class="_idFootnoteLink _idGenColorInherit" href="../Text/vedomi_a_svedomi_zena_cosiniho_013.xhtml#footnote-008">8</a></span></span> a&#160;dokonce se postavil, jako by chtěl střílet. Chtěl jsem na něho promluvit německy, protože na mne taky tak řval, ale voják uměl německy jen to jediné slovo, které opakoval čím dál výhružněji.</p>
			<p class="MLP_text ParaOverride-1">Nezbývalo než jít <span class="MLP_znak_kurziva_11b">zurück</span>, a&#160;tak jsem se tedy dal na ústup a&#160;jen jsem se pořád ohlížel v&#160;obavách, aby mi to ten voják nechtěl vysvětlit názorně a&#160;nevypálil. Chvat, s&#160;nímž jsem ustupoval, mě neopustil, ani když jsem už byl z&#160;jeho dohledu.</p>
			<p class="MLP_text ParaOverride-1">Ale ještě jsem se nevzdával naděje, že se dostanu za chvíli do naší vily. Napadlo mi, že bych se dostal hodně daleko za tu hrozivou hlídku, kdybych přešel přes kopec po své pravici.</p>
			<p class="MLP_text ParaOverride-1">Výstup nebyl těžký, zvláště proto, že vysokou trávu ušlapalo množství lidí, kteří tudy museli jít přede mnou. Zřejmě je k&#160;tomu přinutil zákaz chůze po silnici. Cestou jsem znovu nabyl jistotu a&#160;řekl jsem si, že po příchodu do Lucinika půjdu okamžitě k&#160;starostovi a&#160;budu si stěžovat na jednání, které jsem musel snášet. Bude-li trpět, aby se s&#160;letními hosty zacházelo takovým způsobem, nebude za chvíli do Lucinika nikdo jezdit!</p>
			<p class="MLP_text ParaOverride-1">Když jsem se však vyšplhal na vrcholek kopce, zjistil jsem ke svému nemilému překvapení, že jej obsadil onen oddíl vojáků páchnoucích divočinou. Řada jich odpočívala ve stínu domku, patřil venkovanům, jež jsem znal už dlouhá léta, ale teď byl úplně prázdný; tři z&#160;nich zřejmě hlídkovali, ale z&#160;druhé strany, než jsem přišel, a&#160;další stáli v&#160;polokruhu před důstojníkem, jenž jim dával instrukce a&#160;vysvětloval je podle mapy, kterou měl v&#160;ruce.</p>
			<p class="MLP_text ParaOverride-1">Neměl jsem ani klobouk, abych měl čím pozdravit. Několikrát jsem se uklonil a&#160;se svým nejlepším úsměvem jsem zamířil k&#160;důstojníkovi. Ten, jakmile mě spatřil, přestal mluvit s&#160;vojáky a&#160;začal si mě prohlížet. Pět mameluků, kteří stáli kolem něho, mi rovněž věnovalo veškerou pozornost. Pod všemi těmi pohledy a&#160;na takovém nerovném terénu se mi šlo nesmírně těžce.</p>
			<p class="MLP_text ParaOverride-1">Důstojník zařval:</p>
			<p class="MLP_text ParaOverride-1">„<span class="MLP_znak_kurziva_11b">Was will der dumme Kerl hier?</span>“ (Co tady chce ten pitomec?)</p>
			<p class="MLP_text ParaOverride-1">Byl jsem zaražen tou urážkou, protože jsem k&#160;ní nezavdal nejmenší příčinu, a&#160;abych mužně, ale přitom uvážlivě dal najevo, že jsem uražen, změnil jsem směr a&#160;snažil jsem se dostat na svah, po němž bych seběhl do Lucinika. Důstojník začal řvát, jestli prý udělám ještě krok, dá po mně střílet. Okamžitě jsem byl zase velice zdvořilý a&#160;od toho dne jsem až dodneška, kdy to píšu, tak velice zdvořilý zůstal. Bylo to zvěrstvo, že jsem musel jednat s&#160;takovým chrapounem, ale mělo to tu výhodu, že mluvil plynně německy. Byla to taková výhoda, že když jsem si to uvědomil, hned mi připadalo snazší mluvit s&#160;ním přívětivě. Běda, kdyby to zvíře navíc neumělo německy. To bych byl ztracen.</p>
			<p class="MLP_text ParaOverride-1">Škoda, že já sám jsem ten jazyk neovládal dost plynně, jinak by pro mne bylo hračkou rozesmát toho posupného panáčka. Vyložil jsem mu, že v&#160;Luciniku na mne čeká moje bílá káva, od které mě dělí jen jeho četa.</p>
			<p class="MLP_text ParaOverride-1">Dal se do smíchu, na mou duši, dal se do smíchu. Smál se, a&#160;přitom pořád klel, ale neměl trpělivost nechat mě domluvit. Prohlásil, že tu bílou kávu v&#160;Luciniku vypije někdo jiný, a&#160;když slyšel, že kromě kávy tam na mne čeká i&#160;žena, zařval:</p>
			<p class="MLP_text ParaOverride-1">„<span class="MLP_znak_kurziva_11b">Auch Ihre Frau wird von anderen gegessen werden</span>.“ (Vaši ženu sní taky někdo jiný.)</p>
			<p class="MLP_text ParaOverride-1">Teď už měl lepší náladu než já. Zřejmě ho však zamrzelo, že mi řekl něco, co mohlo vypadat urážlivě, zvlášť když to ti jeho mameluci podtrhli hlasitým smíchem, a&#160;tak zvážněl a&#160;vysvětlil mi, že si nesmím dělat naděje, že se v&#160;nejbližších dnech dostanu do Lucinika; navíc mi přátelsky radil, abych se už dál neptal, protože každá taková otázka by mohla být pro mne nebezpečná.</p>
			<p class="MLP_text ParaOverride-1">„<span class="MLP_znak_kurziva_11b">Haben Sie verstanden?</span>“ (Rozumíte?)</p>
			<p class="MLP_text ParaOverride-1">Rozuměl jsem, ale nebylo vůbec snadné se s&#160;tím smířit a&#160;vzdát se bílé kávy, od níž mě dělilo sotva půl kilometru. Jedině proto jsem otálel s&#160;odchodem, neboť bylo zřejmé, že jakmile bych jednou sešel z&#160;kopce, už bych se toho dne do naší vily nedostal. Abych získal čas, krotce jsem se důstojníka zeptal:</p>
			<p class="MLP_text ParaOverride-1">„Ale na koho bych se tedy měl obrátit, abych se směl vrátit do Lucinika a&#160;vzít si tam aspoň svůj kabát a&#160;klobouk?“</p>
			<p class="MLP_text ParaOverride-1">Měl jsem si všimnout, že důstojník se už nemůže dočkat, kdy bude zase sám se svou mapou a&#160;se svými muži, ale nenadál jsem se, že ho tak rozzuřím. Zařval, div jsem nepřišel o&#160;uši, že mi už řekl, že se nemám na nic ptát. Potom mi poručil, abych táhl k&#160;čertu, ať prý si mě odnese, kam chce (<span class="MLP_znak_kurziva_11b">wo der Teufel Sie tragen wird</span>). Představa, že by mě někdo někam odnesl, mi nebyla příliš proti mysli, poněvadž jsem byl velice unaven, ale pořád jsem ještě váhal. Jenomže důstojníka to řvaní mezitím tak rozohnilo, že k&#160;sobě hrozivým hlasem přivolal jednoho z&#160;těch pěti, co stáli kolem něho, oslovil ho pane kaprále a&#160;dal mu rozkaz, aby mě odvedl z&#160;kopce a&#160;dohlédl na mne, dokud nezmizím na cestě do Gorice, a&#160;kdybych váhal poslechnout, měl po mně vypálit.</p>
			<p class="MLP_text ParaOverride-1">Raději jsem tedy sešel z&#160;kopce dobrovolně. A&#160;dokonce jsem bez jakékoli úmyslné ironie řekl:</p>
			<p class="MLP_text ParaOverride-1">„<span class="MLP_znak_kurziva_11b">Danke schön!</span>“</p>
			<p class="MLP_text ParaOverride-1">Kaprál byl Slovinec a&#160;mluvil docela slušně italsky. Před důstojníkem pokládal za svou povinnost chovat se drsně, a&#160;když chtěl, abych šel z&#160;kopce před ním, křikl na mne: „<span class="MLP_znak_kurziva_11b">Marsch!</span>“ Ale jakmile jsme byli kousek dál, choval se hned přívětivě a&#160;familiárně. Ptal se mne, jestli mám nějaké zprávy o&#160;válce a&#160;jestli je pravda, že hrozí bezprostřední intervence ze strany Italů. Díval se na mne úzkostně a&#160;čekal na odpověď.</p>
			<p class="MLP_text ParaOverride-1">Tak tedy ani ti, co už v&#160;tom byli, nevěděli, jestli je, nebo není válka! Chtěl jsem ho udělat co nejšťastnějším a&#160;řekl jsem mu zprávy, kterými jsem obšťastnil i&#160;Teresinina otce. Později mě tížilo svědomí. V&#160;té hrůzné bouři, která vypukla, zahynuli pravděpodobně všichni, které jsem takhle utěšil. Kdo ví, jaké překvapení pak vykrystalizovalo smrtí na jejich tváři. Můj optimismus byl nenapravitelný. Copak jsem neslyšel válku v&#160;tom, co říkal ten důstojník, a&#160;ještě líp v&#160;tom, jak to říkal?</p>
			<p class="MLP_text ParaOverride-1">Kaprál se náramně zaradoval a&#160;na oplátku mi dal zase radu, abych se už nepokoušel dostat do Lucinika. Vzhledem k&#160;mým zprávám se domníval, že nařízení, která mi bránila se vrátit domů, budou druhého dne zrušena. Zatím mi však radil, abych jel do Terstu na <span class="MLP_znak_kurziva_11b">Platzkommando</span>, kde bych snad mohl dostat zvláštní povolení.</p>
			<p class="MLP_text ParaOverride-1">„Až do Terstu?“ zeptal jsem se zděšeně. „Do Terstu, bez kabátu, bez klobouku a&#160;bez bílé kávy?“</p>
			<p class="MLP_text ParaOverride-1">Pokud byl kaprál informován, v&#160;době, kdy jsme spolu mluvili, uzavíral už hustý kordon pěchoty všechny přechody do Itálie a&#160;vytvářel tak novou, neproniknutelnou hranici. S&#160;úsměvem nadřazeného prohlásil, že podle něho vede nejkratší cesta do Lucinika přes Terst.</p>
			<p class="MLP_text ParaOverride-1">Slyšel jsem to tolikrát, že jsem se s&#160;tím smířil a&#160;zamířil do Gorice s&#160;úmyslem nasednout na polední vlak a&#160;tím dojet do Terstu. Byl jsem rozrušen, ale musím říct, že jsem se cítil velice dobře. Kouřil jsem málo a&#160;nesnědl vůbec nic. Už dávno jsem nezakusil takovou lehkost. Vůbec mě nemrzelo, že musím jít pěšky. Bolely mě trochu nohy, ale dýchal jsem tak volně a&#160;zhluboka, že se mi zdálo, že to vydržím až do Gorice. Jakmile se mi řízným krokem rozehřály nohy, nedělala mi chůze nejmenší nesnáze. A&#160;zatímco jsem si ve své blaženosti vyťukával neobvykle rychlý, a&#160;proto veselý takt, vrátil se mi i&#160;můj optimismus. Hrozili na jedné straně, hrozili na druhé straně, ale do války nepůjdou. A&#160;tak jsem po příchodu do Gorice chvíli váhal, zda bych si neměl najmout v&#160;hotelu pokoj, přenocovat tam a&#160;druhého dne se vrátit do Lucinika, abych si stěžoval u&#160;starosty.</p>
			<p class="MLP_text ParaOverride-1">Zatím jsem však běžel na poštu, abych zatelefonoval Augustě. Ale naše vila se nehlásila.</p>
			<p class="MLP_text ParaOverride-1">Poštovní úředník byl mužíček s&#160;řídkou bradkou, tak malý a&#160;tak škrobený, že to vypadalo až směšně a&#160;umíněně&#160;– a&#160;to je taky jediné, co si z&#160;něho pamatuju. Jakmile uslyšel, jak zuřivě kleju do němého telefonu, popošel ke mně a&#160;řekl:</p>
			<p class="MLP_text ParaOverride-1">„To už je počtvrté, co se Lucinico nehlásí.“</p>
			<p class="MLP_text ParaOverride-1">Když jsem se k&#160;němu otočil, svítila mu v&#160;očích veliká zlomyslná radost (zmýlil jsem se, na tu se taky dosud pamatuju) a&#160;jeho pohled hledal můj, aby se přesvědčil, jestli jsem opravdu tak překvapen a&#160;rozzloben. Trvalo mi dobrých deset minut, než jsem pochopil. Pak už jsem neměl pochybnosti. Lucinico bylo&#160;– nebo za pár okamžiků bude&#160;– v&#160;palební čáře. Dokonale jsem ten výmluvný pohled pochopil teprve cestou do kavárny, kde jsem si chtěl dát před skutečnou snídaní ten šálek kávy, který na mne čekal už od rána. Okamžitě jsem však změnil směr a&#160;šel jsem na nádraží. Chtěl jsem být blíž své rodině, a&#160;tak jsem se podle návodu svého přítele kaprála vydal do Terstu.</p>
			<p class="MLP_text ParaOverride-1">Válka vypukla během této mé krátké cesty vlakem.</p>
			<p class="MLP_text ParaOverride-1">Protože jsem si myslel, že budu za chvíli v&#160;Terstu, nedal jsem si na nádraží v&#160;Gorici ani šálek kávy, po které jsem už tak dlouho prahnul, i&#160;když jsem měl dost času. Nastoupil jsem do vagonu, a&#160;jakmile jsem se ocitl sám, věnoval jsem se v&#160;duchu svým drahým, od nichž jsem byl odtržen takovým zvláštním způsobem. Až za Monfalcone jel vlak dobře.</p>
			<p class="MLP_text ParaOverride-1">Sem se zřejmě ještě válka nedostala. Poněkud jsem se uklidnil, poněvadž jsem si říkal, že v&#160;Luciniku to podle všeho probíhá tak jako na téhle straně hranice. V&#160;tuhle dobu je už Augusta s&#160;dětmi jistě na cestě do italského vnitrozemí. Tento klid, spojený s&#160;nesmírným, překvapivým klidem mého hladu, mě ukolébal do dlouhého spánku.</p>
			<p class="MLP_text ParaOverride-1">Týž hlad mě pravděpodobně pak zase probudil. Můj vlak zůstal stát uprostřed takzvaného Terstského Saska. Moře nebylo vidět, i&#160;když muselo být docela blízko, protože výhledu bránila lehká mlha. Kras je v&#160;květnu velice půvabný, ale jeho půvabu porozumí jedině ten, kdo není zkažen jary jiných končin, překypujícími barvami a&#160;životem. Kámen, který se všude dere na povrch, je zde obklopen něžnou, ale nepoddajnou zelení, která se zanedlouho stane převládajícím tónem krajiny.</p>
			<p class="MLP_text ParaOverride-1">Za jiných okolností bych se strašně vztekal, že se nemůžu najíst, když mám takový hlad. Toho dne mě však velikost té historické události, jíž jsem byl svědkem, naplnila úctou a&#160;odevzdaností. Průvodčí, kterému jsem dal pár cigaret, mi nebyl s&#160;to opatřit ani skývu chleba. O&#160;svých ranních zážitcích jsem se nikomu ani nezmínil. Povím o&#160;nich leda několika přátelům v&#160;Terstu. Od hranic, k&#160;nimž jsem napínal uši, nebylo slyšet nic, co by svědčilo o&#160;bojích. Zůstali jsme stát, abychom pustili osm nebo devět vlaků, které uháněly dolů směrem k&#160;Itálii. Hnisající rána (jak v&#160;Rakousku okamžitě pojmenovali italskou frontu) se otevřela a&#160;potřebovala přísun, který by živil její hnisání. A&#160;ti ubožáci tam šli s&#160;chechtotem a&#160;popěvky. Ze všech těch vlaků bylo slyšet týž halas radosti nebo opilosti.</p>
			<p class="MLP_text ParaOverride-1">Přijel jsem do Terstu, když už se na město snesla noc. Ozařoval je jas mnoha požárů a&#160;jeden z&#160;přátel, který mě viděl vracet se domů jen tak v&#160;košili, na mne vykřikl:</p>
			<p class="MLP_text ParaOverride-1">„Byl jsi taky rabovat?“</p>
			<p class="MLP_text ParaOverride-1">Konečně jsem měl možnost něco sníst a&#160;pak jsem si okamžitě lehl. Do postele mě zahnala velká, opravdová únava. Myslím, že byla výsledkem naděje a&#160;pochyb, které se ve mně potýkaly. Bylo mi pořád velice dobře a&#160;během té chvilky, než se mě zmocnil spánek, jehož obrazy jsem se pomocí psychoanalýzy učil zapamatovávat, jsem uzavřel svůj den, pokud se pamatuju, poslední dětinsky optimistickou myšlenkou: na frontě ještě nikdo nepadl, a&#160;proto se ještě může obnovit mír.</p>
			<p class="MLP_text ParaOverride-1">Teď, když už vím, že je moje rodina živa a&#160;zdráva, se mi život, který vedu, docela zamlouvá. Nemám mnoho práce, ale nedá se říct, že bych měl ruce v&#160;klíně. Nelze ani kupovat, ani prodávat. Obchod ožije, teprve až bude zase mír. Olivi mi ze Švýcarska poslal plno rad. Kdyby věděl, jak ty jeho rady špatně zapadají do prostředí, které se nadobro změnilo! Já prozatím nedělám nic.</p>
			<p id="_idParaDest-12" class="MLP_uroven4_nadpis ParaOverride-1">24. března 1916</p>
			<p class="MLP_text_bez1radku ParaOverride-1">Od května minulého roku jsem se tohoto zápisníku ani nedotkl. A&#160;teď mi najednou doktor S. píše ze Švýcarska a&#160;žádá mě, abych mu poslal všechno, co jsem si ještě zapsal. Je to zvláštní žádost, ale nemám nic proti tomu, a&#160;tak mu pošlu i&#160;tenhle zápisník, ze kterého bude jasně vidět, co si myslím o&#160;něm a&#160;o&#160;jeho léčbě. Když už má celou moji zpověď, ať si má i&#160;těchto pár stránek a&#160;několik dalších, které k&#160;nim ochotně připojím pro jeho poučení. Mám málo času, protože se musím celý den starat o&#160;svůj obchod. Ale panu doktoru S. chci přesto říct, co si zaslouží. Přemýšlel jsem o&#160;tom tolik, že už v&#160;tom mám docela jasno.</p>
			<p class="MLP_text ParaOverride-1">Zatímco si myslí, že dostane další zpověď o&#160;nemoci a&#160;slabostech, dostane popis zdraví tak pevného a&#160;dokonalého, jak jen to můj dosti pokročilý věk dovoluje. Jsem uzdraven! Nejenže se nechci podrobovat psychoanalýze, ale ani to nepotřebuju. A&#160;moje zdraví nepramení pouze z&#160;toho, že se cítím privilegován mezi tolika mučedníky. Ne že bych se cítil zdráv pouze ve srovnání s&#160;jinými. Jsem zdráv, absolutně zdráv. Už dlouho jsem věděl, že moje zdraví je jen a&#160;jen otázkou mého přesvědčení a&#160;že to je hloupost hodná somnambula, chtít se místo přesvědčování léčit. Mívám sice občas bolesti, ale to v&#160;tom mém velkém zdraví nehraje úlohu. Můžu si dát tam či onam náplast, ale to ostatní se musí hýbat a&#160;bít, to ostatní nesmí nikdy upadnout do nehybnosti těch, jež zachvátila sněť. Bolest a&#160;láska, prostě život, se nemohou považovat za nemoc jen proto, že bolí.</p>
			<p class="MLP_text ParaOverride-1">Abych dospěl k&#160;přesvědčení, že jsem zdráv, musel jsem ovšem, to připouštím, změnit svůj osud tak, aby roznítil můj organismus bojem, a&#160;především vítězstvím. Uzdravil mě můj obchod a&#160;chci, aby to doktor S. věděl.</p>
			<p class="MLP_text ParaOverride-1">Až do začátku loňského srpna jsem ten zmatený svět jen užasle a&#160;nečinně pozoroval. Potom jsem začal <span class="MLP_znak_kurziva_11b">kupovat</span>. Podtrhávám to sloveso, protože má vyšší smysl než před válkou. Tenkrát v&#160;ústech obchodníka znamenalo, že je ochoten koupit jistý artikl.</p>
			<p class="MLP_text ParaOverride-1">Když jsem je však vyslovil já, chtěl jsem naznačit, že kupuju jakékoli zboží, které mi bude nabídnuto. Jako všichni silní lidé měl jsem v&#160;hlavě jen jedinou představu a&#160;tou jsem žil a&#160;dosáhl štěstí. Olivi nebyl v&#160;Terstu, ale je jisté, že by nebyl podobné riziko dovolil a&#160;přenechal by je jiným. Pro mne to však nebylo riziko. Byl jsem si zdárným výsledkem naprosto jist. Především jsem začal podle starého zvyku válečných dob ukládat veškeré jmění do zlata, ale s&#160;kupováním a&#160;prodáváním zlata byly jisté nesnáze. Likvidním zlatem, kterým se snáz manipulovalo, bylo, abych tak řekl, zboží, a&#160;tak jsem je tedy skupoval. Čas od času jsem taky něco odprodal, ale tyto odprodeje byly vždy menší než nákupy. A&#160;protože jsem s&#160;nakupováním začal v&#160;pravý čas, byly odprodeje velice výhodné a&#160;zajišťovaly mi velké prostředky, které jsem potřeboval k&#160;dalším nákupům.</p>
			<p class="MLP_text ParaOverride-1">S&#160;velkou hrdostí si vzpomínám, že můj první nákup byla na pohled hotová pitomost a&#160;jeho jediným smyslem bylo uskutečnit okamžitě můj nový nápad. Šlo o&#160;menší partii kadidla. Prodávající vyzdvihoval možnost použít kadidla jako náhražky pryskyřice, které se začalo nedostávat, ale já jako chemik věděl s&#160;naprostou jistotou, že kadidlo nikdy nemůže pryskyřici nahradit, protože se od ní liší <span class="MLP_znak_kurziva_11b">toto genere</span><span class="CharOverride-1"><span id="footnote-007-backlink"><a class="_idFootnoteLink _idGenColorInherit" href="../Text/vedomi_a_svedomi_zena_cosiniho_013.xhtml#footnote-007">9</a></span></span>. Jenže podle mé představy se svět dostane do takové bídy, že nakonec to kadidlo jako náhražku pryskyřice přijme. A&#160;tak jsem je koupil! Před několika dny jsem ho malou část prodal a&#160;dostal jsem za ni tolik, kolik jsem zaplatil za celou partii. V&#160;okamžiku, kdy jsem ty peníze shrábl, se mi prsa vzedmula pocitem síly a&#160;zdraví.</p>
			<p class="MLP_text ParaOverride-1">Jakmile doktor dostane tuto poslední část mého rukopisu, měl by mi ho celý vrátit, abych ho mohl opravdu jasně přepracovat. Jak jsem mohl rozumět svému životu, dokud jsem neznal toto jeho poslední období? Možná že jsem žil celá ta léta, jen abych se připravoval na ně!</p>
			<p class="MLP_text ParaOverride-1">Přirozeně nejsem tak naivní, abych měl doktorovi za zlé, že vidí v&#160;celém mém životě jen projev nemoci. Život připomíná trochu nemoc tím, jak se v&#160;něm postupně střídají záchvaty a&#160;úlevy a&#160;jak se denně zlepšuje a&#160;zase zhoršuje. Na rozdíl od ostatních nemocí však život končí vždycky smrtí. Nesnáší léčení. To by bylo, jako bychom pokládali otvory, jež máme v&#160;těle, za rány a&#160;chtěli je ucpat. Sotva bychom se vyléčili, umřeli bychom udušením.</p>
			<p class="MLP_text ParaOverride-1">Dnešní život je zamořen až k&#160;samým kořenům. Člověk zabral místo stromům a&#160;zvířatům, zamořil vzduch a&#160;zaplnil volný prostor. A&#160;může dojít ještě k&#160;horšímu. Ten smutný a&#160;činorodý tvor by mohl objevit a&#160;podrobit si ještě další síly. Hrozba něčeho takového je ve vzduchu. Důsledkem bude velký rozmach… co do počtu lidí. Na každém čtverečním kilometru bude člověk. Kdo nás vyléčí z&#160;nedostatku vzduchu a&#160;prostoru? Dusím se, jen na to pomyslím! Ale o&#160;to nejde, jen o&#160;to nejde.</p>
			<p class="MLP_text ParaOverride-1">Každá snaha o&#160;zdraví je marná. Zdraví může mít jen zvíře, které zná jediný pokrok, pokrok svého vlastního organismu. Jakmile vlaštovka pochopila, že pro ni není jiná možnost než se stěhovat, chce-li žít, postarala se, aby jí zesílily svaly, které uvádějí do pohybu křídla, a&#160;staly se nejdůležitější částí jejího organismu. Krtek se zahrabal do země a&#160;celé jeho tělo se přizpůsobilo jeho potřebám. Kůň zmohutněl a&#160;dal své noze nový tvar.</p>
			<p class="MLP_text ParaOverride-1">O&#160;pokroku jiných zvířat nevíme, ale určitě k&#160;němu došlo a&#160;nikdy nebyl na škodu jejich zdraví.</p>
			<p class="MLP_text ParaOverride-1">Zato obrýlený člověk, ten si místo toho vymýšlí nástroje vně vlastního těla, a&#160;i když se ten, co je vymyslel, vyznačoval zdravím a&#160;ušlechtilostí, ten, co jich užívá, je skoro vždycky postrádá. Nástroje se kupují, prodávají, kradou, a&#160;člověk je čím dál prohnanější a&#160;slabší. Je to ostatně pochopitelné, jeho prohnanost roste úměrně s&#160;jeho slabostí. Jeho první nástroje vypadaly jako prodloužení paže a&#160;jejich účinnost závisela na její síle, teď však už nemá nástroj s&#160;končetinou žádnou spojitost. A&#160;právě nástroj způsobuje nemoc, protože pomíjí zákon, který je tvůrčí silou na celé zemi. Zmizel zákon silnějšího a&#160;chybí nám spásonosný výběr. Bylo by třeba něčeho jiného než psychoanalýzy&#160;– pod vládou majitele největšího počtu nástrojů bude nemocí a&#160;nemocných ještě víc.</p>
			<p class="MLP_text ParaOverride-1">Možná že se ke zdraví vrátíme neslýchanou katastrofou, kterou jednou způsobí nástroje. Až už nebudou stačit jedovaté plyny, vymyslí někdo, člověk jako každý jiný, nevídanou výbušninu, vedle níž budou dosavadní výbušniny vypadat jako neškodné hračky. A&#160;někdo další, zase člověk jako každý jiný, tu výbušninu ukradne a&#160;sešplhá do středu země, aby ji tam uložil na místě, kde bude její účinek největší. Pak nastane nesmírný výbuch, který už nikdo ne­uslyší, a&#160;Země, opět v&#160;podobě mlhoviny, bude bloudit nebem zbavena všech parazitů a&#160;nemocí.</p>
			<hr class="HorizontalRule-1"/>
			<div class="_idFootnotes">
				<div id="footnote-008" class="_idFootnote">
					<p class="MLP_pozn_pod_carou ParaOverride-1"><a class="_idFootnoteAnchor _idGenColorInherit" href="../Text/vedomi_a_svedomi_zena_cosiniho_013.xhtml#footnote-008-backlink">8</a>  Zpátky. <span class="MLP_znak_kurziva_9b CharOverride-2">Pozn. red.</span></p>
				</div>
				<div id="footnote-007" class="_idFootnote">
					<p class="MLP_pozn_pod_carou ParaOverride-1"><a class="_idFootnoteAnchor _idGenColorInherit" href="../Text/vedomi_a_svedomi_zena_cosiniho_013.xhtml#footnote-007-backlink">9</a>  Zcela, úplně. <span class="MLP_znak_kurziva_9b CharOverride-2">Pozn. red.</span></p>
				</div>
			</div>
		</div>
</body>
</html>